<!DOCTYPE html PUBLIC "-//W3C//DTD XHTML 1.1//EN"
"http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="it">
<head>
 <meta http-equiv="content-type" content="text/html; charset=UTF-8" />
 <title>
  Gli eretici d'Italia, vol. III, di Cesare Cantù
 </title>
 <link rel="coverpage" href="images/cover.jpg" />
    <style type="text/css">
body {margin-left: 10%; margin-right: 10%;}

p {margin-top: .5em; margin-bottom: 0em; line-height: 1.2;}
.blockquote {margin: 1em 5%; font-size: 95%;}
.blockmin {margin: .5em 10%; font-size: 95%;}
.celeste {margin: .5em 5%;}
.celeste p {text-indent: 1em; margin-top: .2em;}
span.sez {display: block; margin-left: 10%; text-indent: 0;}
span.sezalf {display: block; margin-left: 1.5em; text-indent: 0;}
.blkfront {font-size: 90%; margin: 2em 5% 1em 40%;}
.blkfront p {text-align: left; text-indent: 1em;}
p.indl {text-align: left; margin-left: 5%;}
p.indr {text-align: right; margin-right: 5%;}
.center {text-align: center; text-indent: 0;}
.title {text-align: center; margin-bottom: .5em;}

div.titlepage {text-align: center; margin: 2em 5%; padding-bottom: 2em; page-break-before: always; page-break-after: always;}
div.somm {page-break-before: always; padding-top: 3em;}
div.chapter {page-break-before: always; padding-top: 3em;}
div.chapter h2 {page-break-before: avoid;}
div.alfabetico {page-break-before: always; padding-top: 3em; margin: 1em 10%;}

h1,h2 {text-align: center; font-style: normal;
font-weight: normal; line-height: 1.5;}
h1 {font-size: 200%; margin-top: 2em; margin-bottom: 1em;}
h2 {font-size: 140%; margin-top: 1em; margin-bottom: 2em;}
span.smaller {display: block; font-size: 70%; margin: .5em 5%;}

.pad4 {margin-top: 4em;}
.pad2 {margin-top: 2em;}
.pad1 {margin-top: 1em;}

hr {width: 70%; margin-top: 1em; margin-bottom: 1em; margin-left: 15%; margin-right: 15%; clear: both;}
hr.tiny {width: 10%; margin-left: 45%; margin-right: 45%;}
hr.tbs {width: 20%; margin: 1.5em 40%; visibility: hidden;}
hr.silver {width: 90%; margin-left: 5%; margin-right: 5%; border-top: none; border-right: none; border-bottom: thin solid silver; border-left: none;}
@media handheld {
hr.silver {display: none;}
}

.x-small {font-size: 70%;}
.small {font-size: 85%;}
.large {font-size: 115%;}
.x-large {font-size: 130%;}
.xx-large {font-size: 150%;}
.smcap {font-variant: small-caps; font-style: normal;}
.scp {font-size: 75%; font-style: normal;}

ul {list-style-type: none; margin: .5em auto;}

table {margin: auto; border-collapse: collapse;}
.indice {width: 80%; line-height: 1.2em; margin-top: 2em;}
.indice td.cap {text-align: right; vertical-align: top; white-space: nowrap; padding-right: .5em;}
.indice td.pag {text-align: right; vertical-align: bottom; white-space: nowrap; padding-left: .5em;}

.pagenum  {position: absolute; right: 2%; font-style: normal; font-weight: normal; text-decoration: none; font-size: 65%; text-align: right; color: #999999; background-color: #ffffff; clear: left;}

a.tag {vertical-align: .3em; font-size: .8em; font-style: normal;  font-weight: normal; text-decoration: none; padding-left: .1em;  line-height: 0em;}
div.footnotes {page-break-before: always; font-size: 90%; padding-top: 3em;}
.footnotes h2 {margin-bottom: 2em; font-size: 115%;}
.footnotes p {padding: 0 1em;}
.footnotes a {text-decoration: none;}

.poem {text-align: left; font-size: 95%; margin: 1.5em 10%;}
.poem p {margin: 0; padding-left: 3em; text-indent: -3em;}
.poem p.i2 {text-indent: -1em;}
.poem p.i4 {text-indent: 2em;}
.poem p.i6 {text-indent: 6em;}

.tnote {background-color: #f7f1e3; color: #000; padding: 1em 1em 2em 1em;
  margin: 3em 10%; font-family: sans-serif; font-size: 90%; page-break-before: always;}
.tntitle {text-align: center; text-indent: 0; padding: 1em; font-size: 120%; margin-bottom: 1em;}
.tnote p {padding: 0 1em;}
.covernote {visibility: hidden; display: none;}
@media handheld {
  .covernote {visibility: visible; display: block;}
}
    </style>
  </head>
<body>

<div class="titlepage">

<h1><span class="x-small">GLI</span>
<br />
ERETICI D'ITALIA</h1>

<p>
<span class="large">DISCORSI STORICI</span>
<br /><br />
<span class="small">DI</span>
<br /><br />
<span class="xx-large">CESARE CANTÙ</span>
</p>

<div class="blkfront">
<p>
<i>Qui cathedram Petri, super quam fondata est
Ecclesia, deserit, in Ecclesia non est: qui
vero Ecclesiæ unitatem non tenet, nec fidem
habet.</i>
</p>

<p class="indr">
<span class="smcap">S. Cipriano</span>, <i>De Unitate Ecclesiæ.</i>
</p>

</div>

<hr class="tiny pad2" />

<p>
VOLUME TERZO
</p>
<hr class="tiny" />

<p class="pad4">
<span class="large">TORINO</span>
<br />
<span class="small">UNIONE TIPOGRAFICO-EDITRICE</span>
<br />
<span class="x-small">Via Carlo Alberto, casa Pomba, Nº 33</span>
<br />
1866
</p>
</div>

<div class="somm">
<hr />
<p class="center x-large"><a href="#indice" id="indfront">INDICE</a></p>
<hr />
</div>

<div class="chapter">
<p>
<span class="pagenum" id="Page_5">[5]</span>
</p>

<h2><a id="disc39"></a>
DISCORSO XXXIX.
<span class="smaller">GREGORIO XIII. SISTO V. EPISODIO FRANCESE.</span>
</h2>

<p>
Per la solita altalena, a Pio V fu dato successore Ugo Buoncompagni bolognese,
che volle chiamarsi Gregorio XIII. Arrendevole e clemente fin a scapito
della giustizia, le inclinazioni sue mondane dovette reprimere a fronte
della riforma morale, e a fatica potè favorire un proprio figliuolo, niente i
nipoti; esatto del resto ai doveri di capo dei fedeli, ad elevare alla mitra i migliori,
a diffondere l'istruzione. Secondo i decreti tridentini stabilì una Congregazione
della visita, che sopravedesse a quella di tutte le diocesi, e mandava
visitatori apostolici che si faceano rendere i conti delle chiese, de' luoghi
pii, delle fraternite, per quanto eccitassero scontentezze. Prescrisse che ogni
cattedrale avesse un teologo (1573). Spendendo quanto Leon X, per riparare
ai guasti cagionati da questo fondò e dotò ben ventitrè collegi, tra cui
quello di tutte le nazioni, alla apertura del quale si pronunziarono discorsi
in venticinque favelle; rifondò il Germanico, palestra di futuri atleti; uno
pei Greci, che vi erano allevati al modo e col linguaggio e il rito patrio; uno
Ungarico, uno Illirico a Loreto, uno pei Maroniti, uno per gl'Inglesi; rifabbricò
il Collegio romano, istituì quello de' Neofiti, poi ne seminò per tutta
Germania e Francia, e fin tre nel Giappone. Spese due milioni di scudi in
fare studiare giovani poveri, e un milione in dotare zitelle<a class="tag" id="tag1" href="#note1">[1]</a>. A suggerimento
di lui, il cardinale Ferdinando Medici aprì stamperia di cinquanta
lingue orientali, spedì in Etiopia, ad Alessandria, in Antiochia eruditi
viaggiatori, massime Giambattista e Girolamo Vecchietti fiorentini, che ne
recarono codici.
</p>

<p>
Gregorio teneva una lista di quante persone fossero acconce al vescovado
in tutta la cristianità; e così trovavasi informato all'occorrenza.
Deputò il vescovo di Como agli Svizzeri per mantenerli in fede, e impedire
s'unissero coi Protestanti: e il vescovo di Cremona Bonomo ad emendarvi
il clero, nel che trovò grandi contrasti. Giovanni Delfino il 6 e 26 luglio
<span class="pagenum" id="Page_6">[6]</span>
1572 scriveva al cardinal di Como Tolomeo Gallio, che a Vienna i diecimila
italiani erano pervertiti da apostati, venienti dalla Savoja e dal Veneto;
ma per ordine dell'imperatore dovettero partire.
</p>

<p>
Il decantato tipografo Frobenio, venuto a Roma, si finse cattolico, tantochè
il papa l'accolse con grandi cortesie, ed esortavalo a rimanere; partendo,
ebbe raccomandazioni da prelati, e istituì una tipografia cattolica a
Friburgo; speculazione, come fu poi lo stampar tante opere in senso contrario
a Basilea: dove il papa diede opera non si pubblicasse il Talmud.
</p>

<p>
Gregorio immortalò il suo pontificato colla riforma del calendario. Giulio
Cesare l'avea corretto, fissando l'equinozio di primavera ai 25 marzo, e l'anno
di trecensessantacinque giorni e sei ore; lo che è 11′ 42″ più del vero: laonde
in cenventinove anni l'equinozio si anticipava d'un giorno. La Chiesa dovette
prendersene cura, attesochè la pasqua cade nel plenilunio succedente
all'equinozio di primavera. Il concilio Niceno del 325 già s'accorgeva che
questo anticipavasi al 23 marzo, ma non si seppe indovinarne la ragione.
Nel 1257 la precessione era di undici giorni; e fin d'allora si parlò d'una
riforma, spesso tentata, non mai riuscita. La famosa Dieta d'Augusta non
volle confessare tale anticipazione dell'equinozio, denunziandola per un lacciuolo
della politica romana<a class="tag" id="tag2" href="#note2">[2]</a>. Come in tutti i Concilj, così nel Tridentino
se ne discorse; poi a tal uopo Gregorio XIII convocò a Roma i personaggi
meglio versati, e singolarmente il perugino Ignazio Danti domenicano e il
gesuita Clavio di Bamberga, ma la formola vera fu rinvenuta da Luigi Lilio
medico calabrese, e compita da suo fratello Antonio.
</p>

<p>
Il papa nel 1577 ne mandò copia a tutti i principi, le repubbliche, le
accademie cattoliche; e avutane l'approvazione, nel 1582 pubblicò il nuovo
calendario, sopprimendo dieci giorni fra il 5 e il 15 ottobre. L'anno vi è
fissato di trecensessantacinque giorni, cinque ore, quarantanove minuti e
dodici secondi; e che ogni quattro anni secolari, uno solo sia bisestile. La
correzione è tanto prossima al vero (365<sup>g</sup> 5<sup>o</sup> 48′ 55″), che sol dopo quattromila
ducentrentotto anni i minuti residui costituiranno un giorno. Per
verità sarebbesi potuto, invece del ciclo di quattrocento anni, adottarne uno
di trecencinquantacinque, che avrebbe dato l'errore non di ventisette secondi,
ma soltanto di un decimo di secondo sull'effettiva durata dell'anno:
sarebbesi potuto far coincindere il cominciamento dell'anno col solstizio, e
di ciascun mese coll'entrar del sole ne' varj segni dello zodiaco, e assegnare
trentun giorno a quelli fra l'equinozio di primavera e l'autunnale, trenta
agli altri, e scemo il dicembre. Questi difetti s'apposero in fatti, ma ben
più spiaceva ai Protestanti che il papa comandasse, fosse pure in fatto di
calendario; vi vedeano un attentato alla libertà dei principi, un'usurpamento
sull'indipendenza delle nazioni, un'arroganza di questa razza italiana;
esclamavano ne andasse dell'onore e della dignità dell'impero germanico,
si compromettesser le libertà gallicane, fosse un'ordita de' Gesuiti;
<span class="pagenum" id="Page_7">[7]</span>
un primo passo, che chi sa dove menerebbe! Com'è stile dell'opposizione
parlamentare, se non altro voleasi mettervi qualche restrizione; e i Grigioni
proponevano di levar cinque giorni, invece di dieci. E lenti furono i principi
ad accettarlo; solo nel 1699 vi s'acconciarono i Protestanti di Germania,
nel 1700 l'Olanda, la Danimarca, la Svizzera, nel 1752 l'Inghilterra,
nel seguente la Svezia, e non ancora i Russi nè i Greci, che perciò
trovansi in ritardo di tredici giorni sul calendario nostro; locchè deve
chiamarsi indipendenza.
</p>

<p>
Di Sisto V succeduto papa resta una fama romanzesca, causata da dicerie
popolari e da storie ciarlatanesche, fra cui quella di Gregorio Leti, veramente
degna di servir di fonte alle empiamente fantastiche dei nostri contemporanei.
Qui noi non abbiamo a provare nè a confutare, limitandoci solo
alle cose che concernono il nostro assunto. Era Felice Peretti, nato umilmente
il 15 dicembre 1521 a Montalto presso Ascoli, ove attendeva alla pastorizia
finchè uno zio frate il tirò a Roma, lo fe studiare, e vestir francescano,
nel qual Ordine ottenne tutte le dignità. Mentre predicava il 1552 ai Santi
Apostoli in Roma fra generale ammirazione, gli arriva una lettera, che
ripiglia i punti delle prediche di esso, e massime quelle che trattano della
predestinazione, e a canto a ciascuno, <i>Mentisci</i>. Egli mandò la lettera al
grande inquisitore ch'era Michele Ghislieri; ed ecco questo comparir nella
cella di lui, e freddo, inesorabile, esaminarlo su tutti quei punti. Sisto V
ricordossi sempre della terribile impressione causatagli da tale visita, ma
rispose così appunto, che il Ghislieri ne pianse di tenerezza, e gli divenne
amico e protettore. Unitosi al partito che avea tolto a riformar moralmente la
Chiesa, il Peretti fu amico di sant'Ignazio, san Felice, san Filippo e d'altri;
e zelando il giusto e il vero anche a fronte di persone autorevoli, riusciva
poco amato. Fatto inquisitor della fede pel dominio veneto, due volte in
Venezia corse pericolo per la gelosia di quel governo, e fuggendo disse:
«Ho fatto voto di diventar papa, sicchè non potevo lasciarmi appiccare da
costoro».
</p>

<p>
Pio IV lo pose teologo al Concilio di Trento; fu spedito legato in Ispagna
pel processo dell'arcivescovo Caranza, de' cui scritti notò i varj passi di
Protestanti che aveva ammessi. Divenne vescovo di Sant'Agata de' Goti, poi
cardinale nel 1570; ma salito papa Gregorio XIII, al quale era poco gradito,
si ritirò, stampò le opere di sant'Ambrogio, meglio de' precedenti
e di Erasmo, e mostrossi smanioso di fabbricare più che nol comportassero
i suoi mezzi.
</p>

<p>
Nessun più crede alla diceria che nel conclave comparisse come cascante
e curvo sul bastoncello, per dar a sperare ai cardinali che presto morrebbe;
poi appena eletto buttasse via la mazza e si raddrizzasse. Noi sappiamo che
la sua candidatura era favorita e desiderata, come fu applaudita da poi<a class="tag" id="tag3" href="#note3">[3]</a>.
Fatto papa, volle esserlo nella grandezza che le convinzioni sue gli attribuivano;
<span class="pagenum" id="Page_8">[8]</span>
e poichè i pontefici aveano perduto in potere quanto aveano acquistato
in rispetto, egli volle recuperare anche il potere, spiegando una passione
di giustizia, d'autorità, d'unità, sostenuta dal vigore d'un'anima
ardente e d'un genio esteso, sicchè fu detto a Dio piacesse meglio la severità
di Sisto che la santità di Pio.
</p>

<p>
Una storia di Sisto V in senso affatto opposto alla buffoneria del Leti, compilò
il Novaes, nella quale, oltre il resto, son indicate le premure di esso
papa per le manifatture della lana e della seta. A dir solo di quest'ultima, ordinò
che per tutto lo Stato si piantassero almeno cinque gelsi ogni rubbio di
terreno; al qual uopo somministrava quindici mila scudi dall'erario; onde si
esteser anche le piantonaje, che poterono spacciarsi utilmente di fuori: nella
sua villa, che poi divenne dei Massimi, molto propagò la coltura de' bachi, e
volea stabilirvi fiere franche: in case attorno alla piazza di Termini fe porre
filatoj e torcitoj. Avendo l'ebreo Magino di Gabriele veneto promesso un
segreto per aver due ricolti l'anno, il papa gliene diede privilegio per
sessant'anni, e di abitar colla sua famiglia fuori del ghetto, e il cinque per
cento de' guadagni che la Camera apostolica trarrebbe da tale innovazione,
più un'oncia ogni libbra di seta. Ma il trovato non riuscì.
</p>

<p>
Sisto eresse anche grandi edifizj, concepiti in senso religioso: protestò
demolirebbe il Campidoglio se il popolo si ostinava a tenervi le statue che
v'avea messo di Giove tonante fra Minerva e Apollo; e se lasciò Minerva, le
sostituì alla lancia la croce; rizzò l'obelisco famoso in piazza del Vaticano,
ma vi pose la croce e reliquie di santi: compiè la cupola di San Pietro,
condusse l'acqua Marzia, congiunse con ampie vie le basiliche antiche.
</p>

<p>
Dopo gli ingenti dispendj di Leon X, Adriano VI avea trovato l'erario
esausto, impegnate le gioje; ed essendosi egli proposto di non impor nuove
gabelle nè centrar debiti, dovette parere spilorcio, e lasciò nel tesoro appena
tremila scudi: pure avea mandato quarantamila ducati in Ungheria e tre
navi ai cavalieri di Rodi per resistere ai Turchi. Clemente VII, il quale vide
il maggior disastro che a Roma fosse mai tocco, introdusse nuove imposizioni,
istituì prestiti, fra cui notevole il Monte della Fede per soccorrere
Carlo V contro gl'irrompenti Musulmani. A Paolo III si attribuisce la prima
ordinata imposizione sopra tutto lo Stato, qual fu il sussidio triennale, ma
ed egli e i successori usarono sempre con grande riguardo delle gabelle e
delle taglie. Spese immense sostenne Pio V nell'interno, oltre le quali,
ebbe la campagna di Levante, coronata dalla battaglia di Lepanto; diede
ajuto alla Francia, agli Inglesi cattolici, alla regina di Scozia; distribuì due
milioni di scudi d'oro ai poveri, ne lasciò un milione nel tesoro, e cinquecentomila
che maturavano fra tre mesi: e nella propria camera tredicimila
scudi, destinati a limosine manuali, e centomila presso il mastro di casa.
</p>

<p>
Sisto V non introdusse un buon sistema: e chi lo conosceva allora? ma si
fisse in mente che bisognava avere assai denaro per poter assai; onde, dopo
<span class="pagenum" id="Page_9">[9]</span>
avere speso secentomila scudi nella guerra de' Turchi, e cinquantamila per gli
obelischi, ducentomila per l'Acqua Felice, ottocentomila per l'abbondanza,
oltre le magnifiche fabbriche, ripose un tesoro di quattro milioni di scudi,
che siamo meravigliati di trovare menzionato ancora ai giorni nostri nel
trattato di Tolentino.
</p>

<p>
Non affatto scevro del nepotismo, fece cardinale suo nipote Alessandro
Peretti di quattordici o quindici anni, con ricchi benefizj e pingui abbazie;
ma questi ne fece ottimo uso; dotava cento zitelle l'anno, e oltre le limosine
a mano, dispensò più d'un milione di scudi d'oro.
</p>

<p>
Memorabilissimo è l'aver Sisto V, alle sette congregazioni dell'Indice, dell'Inquisizione,
dell'esecuzione e interpretazione del Concilio, de' vescovi,
de' regolari, della segnatura, della consulta, cresciuto importanza e ordine,
e aggiuntene altre otto; una per fondar vescovadi nuovi, una sopra i riti,
le altre per ispacciare le cause temporali portate alla Santa Sede, a questa
riservando le più gravi. Poco poi, nella Congregazione <i>de propaganda fide</i>,
dovuta a Gregorio XV e a suo nipote Lodovico Lodovisi, tredici cardinali,
tre prelati, un secretario furono destinati a diffondere la religione e dirigere
i missionarj; che con portentosa attività dall'Alpi alle Ande, dal Tibet
alla Scandinavia, dall'Irlanda alla Cina si spargono a convertire Protestanti,
Maomettani, Buddisti, Nestoriani, Idolatri. E mentre la civiltà non portava
ai selvaggi che acquavite per ubriacar sè, ed armi per uccider altri, era un
portento l'aprire mondi interi senza violenza, e non soltanto recarvi un
libro, ma fargliene applicare i dogmi, e ottenere sommessione all'autorità,
abnegazione degli istinti, attuando il carattere della cattolicità, cioè la potenza
di unificar l'umanità nel Cristo redentore. I prodigi dell'apostolato,
coll'eroismo più disinteressato e coi miracoli più insigni si rinnovavano specialmente
nelle missioni delle due Indie, sicchè di tante perdite in Europa i
papi erano consolati ricevendo ambasciatori dall'Abissinia, dal Giappone,
dalla Persia, dagli antichi imperi d'Oriente e dai nuovi d'America, dove
s'istituivano vescovadi e conventi, scuole e spedali. Di poi Urbano VIII nel
Seminario Apostolico preparò un vivajo di missionarj e un rifugio pei prelati
che la Riforma spogliava: il cardinale Antonio Barberino vi istituì dodici
posti pei Georgiani, Persi, Nestoriani, Giacobiti, Melchiti, Copti, sette
per Indiani o Armeni.
</p>

<p>
Rinnovando la gran politica de' maggiori papi, Sisto divisava abbatter
l'impero turco mediante un'alleanza colla Persia e la Polonia; conquistare
l'Egitto, e congiunger il Mediterraneo col Mar Rosso per restituire il primato
all'Italia; conquistare il Santo Sepolcro, di cui allora il Tasso cantava la liberazione;
coi potentati d'Italia non seguir la politica del Macchiavelli, vagheggiata
da' predecessori, ma la fermezza del cattolicismo; proponendosi unico
voto la propagazione della fede, eccita Filippo II a conquistare l'Inghilterra
e vendicare Maria Stuarda; medita una crociata contro Elisabetta regina e
<span class="pagenum" id="Page_10">[10]</span>
Ginevra; sostiene la Lega in Francia; osteggia Enrico IV, benchè poi si
sentisse allettato dal genio di questo in modo, che la pubblica opinione
propalò inclinasse alle idee protestanti, e che in ciò obbedisse al diavolo,
col quale avea stretto un patto, e che se ne portò l'anima quando morì dopo
soli cinque anni di operosissimo papato<a class="tag" id="tag4" href="#note4">[4]</a>.
</p>

<p>
Questi ricordi ci portano a dar un'occhiata alle vicende della Riforma
in Francia, alle quali si annettono molti personaggi italiani, e principalmente
Caterina de' Medici di Firenze. Vedemmo come suo zio Clemente VII
le ottenesse la mano di Enrico, secondogenito del cavalleresco Francesco I;
il quale celebrò quelle nozze col supplizio di varj Luterani, e con editti
rigorosissimi contro di questi. Tal era la scuola, alla quale veniva questa
italiana a portare (come pretendono i Francesi) i vizj, l'intolleranza, la machiavellica
del nostro paese, mentre scrive Chateaubriand che <i>la debauche et
la cruauté sont les deux caractères distinctifs de l'êre des Valois</i>, e troppo
il provano Brantôme e gli altri cronisti.
</p>

<p>
Essendo morto il Delfino, Caterina si trovò sui gradini del trono, ma fra
la duchessa d'Etampe<a class="tag" id="tag5" href="#note5">[5]</a> amante del suocero, e Diana di Poitiers amante
del marito; costretta a dissimulare ed ecclissarsi. Ma ecco Francesco muore,
logoro dai piaceri, il 31 marzo 1547, e Caterina diventa regina, ma pur
sempre avvilita dall'insultante presenza d'una rivale, che sebbene invecchiata,
conservava sopra Enrico un predominio, che i contemporanei non
seppero attribuire che a fatuchierie. Il re volle sua moglie venisse coronata
il 10 giugno 1549, con feste splendidissime e un torneo quale soleasi
in quel regno, che fu sopra gli altri reputato per tali spettacoli; e pensò
rendere compiuta la festa col far bruciare quattro eretici. Ma uno di essi,
col quale aveva egli medesimo più volte disputato, lo fissò con tal misto di
dolore e di coraggio, che il re ne raccapricciò, e fece proponimento di più
mai non esporsi a simile cimento.
</p>

<p>
La Francia era paese robustamente sistemato, sicchè respinse costantemente
le novità, quando più prevalevano nella Germania e nell'Inghilterra,
sbranate fra l'aristocrazia; e tutte le memorie attestano come la maggioranza
del popolo restasse avversissima ai novatori, e guardasse in sinistro ogni concessione
che a questi si facesse. Li favorivano invece i principi del sangue e i
grandi vassalli e guerrieri, come i reali di Navarra e l'ammiraglio di Coligny.
Ne derivava per tutto il regno uno scompiglio, ben più grave che all'Italia
non fosse sorto dalla lotta fra il papato e l'impero: e Caterina trovossene
in preda allorchè, nel 1560 ucciso suo marito in un torneo, ebbe ad assumer
la reggenza pel fanciullo Francesco II, poi per l'altro Carlo IX. Nipote di
due gran papi, vedova d'un re, madre d'una fanciulla che sposò Filippo II, e
di due figli che successivamente regnarono; bella, colta, maestosa, magnifica
allo spender e al fabbricare giusta l'esempio della sua famiglia, nel vigor
degli anni, istruita dalle sventure de' suoi e dalle proprie, inasprita
<span class="pagenum" id="Page_11">[11]</span>
dall'aver dovuto lunghi anni rassegnarsi a un'oltraggiosa rivalità e tenersi
rimossa dagli affari, si vide d'un tratto a capo del regno, fra il vortice
di poderose fazioni, che sbranavansi nella parte più vitale, la religiosa.
Le imprecazioni, troppo consuete in tempi di partiti, e quando la
parte che soccombe è la più attuosa in parole e scritture, perseguitarono
questa donna, rea sopratutto d'esser forestiera: e la storia servile la copiò,
esibendola come il tipo dell'astuzia e della fierezza italiana, d'una politica
egoista da Machiavello, d'una fredda crudeltà; e testè Michelet la chiamava
«un verme sbucato dal cimitero d'Italia». Realmente essa, ancor giovane e
avvenente, più non depose il bruno; de' rotti costumi suoi non cianciano
che i romanzieri<a class="tag" id="tag6" href="#note6">[6]</a>, quantunque per politica tollerasse gli altrui;
amante de' figliuoli, sebbene li trattasse da assoluta: operosa così, che fin
venti lettere scriveva in un dopo pranzo: d'abilità insigne diè prova, dedotta
da quel sentimento d'una grande responsabilità, che si eleva di sopra
alle considerazioni secondarie e alle calunnie di fazione: inarrivabile nell'affascinar
chi l'avvicinasse, tenea la corte più splendida d'Europa, ricreata
da feste, balletti, amori; e mentre la imputavano di cumular tesori, alla
morte non le si riconobbero che debiti. Chi conoscesse anche solo i miserabili
tempi in cui viviamo, saprebbe quante difficoltà porti il regolarsi in età
di passioni violente, dove la medesima condotta produce applauso o esecrazione,
anzi dà alternamente l'uno e l'altra. Quest'è ben certo che la
politica di Caterina fu eminentemente francese, e mentre gli Ugonotti avrebbero
venduto la patria agli Inglesi o chiamato a devastarla i raitri tedeschi,
ella si staccò dall'alleanza di Spagna, cercata dai partigiani; e nel volere
conservar se stessa in dominio conservò la Francia che minacciava o andar a
brani o cascar nella tirannide. Con ciò siamo a gran pezza dal voler giustificare
tutti i suoi atti, ispirati, come gli altri del tempo, dalla politica di cui
si fe' dettatore quel Machiavello, che merita le apoteosi de' nostri contemporanei
perchè insegnò che «la fraude fu sempre necessaria a coloro che da
piccoli principj vogliono a sublimi gradi salire; la quale è meno vituperevole
quanto è più coperta»<a class="tag" id="tag7" href="#note7">[7]</a>.
</p>

<p>
Coi Riformati tentò ella dapprincipio la conciliazione, e fu per sua opera
che si tenne un colloquio a Passy. Per ottenerlo essa avea scritto a Pio IV,
esponendo, le opinioni in Francia esser propense alla Riforma, come sempre
verso ciò che è nuovo e che fiede l'autorità; quelli staccatisi dalla Chiesa
sommare a tanti, da non potersi più reprimere con leggi e coll'armi, comprendendo
magistrati e nobili, uniti e formidabili, ma non trovarsi fra loro
nè anabattisti, nè libertini, nè d'altre opinioni mostruose, tutti ammettendo
il simbolo apostolico. Perciò taluni pensano si deva tollerarli, benchè deviino
in altri punti; sperando che Iddio dissiperà le tenebre, e farà sfavillare a
tutti la luce e la verità. Qualora il papa volesse aspettar le decisioni del
Concilio<a class="tag" id="tag8" href="#note8">[8]</a>, bisognerebbe al male pressante trovar rimedj particolari per
<span class="pagenum" id="Page_12">[12]</span>
richiamare i traviati e ritenere i fedeli. Pei primi, il miglior mezzo sarebbe
l'istruzione; pacifiche conferenze tra quei delle due parti che possedano
maggior scienza e amore di pace; ne' vescovi zelo di predicare, d'avvertire,
d'esortar alla carità, alla concordia; astenersi da diverbj e da termini ingiuriosi.
A quelli rimasti in grembo della Chiesa, ma con dubbiezze e difficoltà
e travagli di spirito, vorrebbesi toglier ogni occasione di scandalo; sbandire
l'adorazione delle immagini e la recente festa del <i>Corpus Domini</i>: nell'amministrazione
del battesimo ommettere gli esorcismi e la saliva e le preghiere
estranie all'istituzione del sacramento. Vorrebbesi anche ammettere
tutti alla sacra mensa sotto le due specie; non comunioni nè messa in privato,
ma tutti insieme, e dopo la confessione generale de' peccati, e cantato
i salmi, e facendo preghiere pel re, pei signori, per gli ecclesiastici, pei
frutti della terra, per gli afflitti; tutto in vulgare anzichè in latino, acciocchè
i fedeli possano scientemente esclamare <i>Così sia</i>. Indicava altre pretese
aberrazioni del culto; e finiva esortando il santo padre a immolar se
stesso, assicurandolo che le persone savie e moderate non attentavano all'autorità
di lui, nè presumeano innovare il dogma.
</p>

<p>
Solite illusioni, dalle quali prestamente ella fu riscossa per forza. Pio IV
a quel colloquio deputò il cardinale di Ferrara, nato dalla famosa Lucrezia
Borgia. Fu ricevuto senza le onoranze consuete, e subito i libellisti sparpagliarono
ch'era nipote d'Alessandro VI, del quale si pubblicò la storia scandalosa,
e gli aizzarono il popolo in guisa, che a fischi inseguiva il crocifero
quando uscisse sulla mula a croce alzata. Nella villa di Passy l'agosto 1561 fu
tenuto il colloquio, e Teodoro Beza, che veniva campione del suo amico Calvino,
volle aver per appoggio Pietro Martire, come dicemmo (vol. <span class="scp">II</span>, pag. 76).
Quivi undici ministri e ventidue inviati delle principali chiese riformate di
Francia combatterono il cardinal di Lorena, alla presenza della Corte e di
gran savj; Pietro Martire, che parlava italiano per compiacere a Caterina, vi
spiegò grand'erudizione e aspirazioni moderate; si compilò la famosa formola
intorno alla Santa Cena, transazione che i nostri teologi repudiarono
come capziosa ed ereticale; onde il colloquio si sciolse, inutile come
tutti quelli fra due partiti estremi.
</p>

<p>
Al colloquio assisteva un altro prelato italiano, Giovanni Antonio Caracciolo.
Era nato a Melfi, terzo figlio di Sergianni Caracciolo principe di Melfi
e duca d'Ascoli, e gran siniscalco del regno, che passato in Francia dopo le
vittorie del Lautrech, come maresciallo avea guerreggiato i Valdesi della val
di Luserna, e fatti smantellare i castelli di Torre, Bobbio, Bricherasio, Luserna.
Cresciuto alla Corte di Francesco I, presto se ne annojò, e ritirossi al deserto
della Sainte-Baume in Provenza; poi reduce a Parigi, si fe certosino, indi
canonico di San Vittore (1538), lo che non tolse che abbracciasse la milizia,
finchè Francesco I per tenerlo alla religione lo costituì abbate di quell'insigne
monastero. Come irrequieto nelle speranze, così era scandaloso ne' costumi,
<span class="pagenum" id="Page_13">[13]</span>
vestiva da laico, blandiva cortigianescamente, e con tal mezzo nel 1551 ottenne
il vescovado di Troyes, colla licenza di conservare la lunga barba.
Quivi inclinò alle dottrine de' Riformati, partecipò alle loro cerimonie, a cui
la sua posizione aggiungeva molta autorità; Enrico II gli proibì di predicare;
la Santa Inquisizione a Roma lo processò; ma egli ritrattossi pubblicamente,
e si recò a' piedi del pontefice. Forse sperava il cappello cardinalizio, e non
l'ottenendo, passò per Ginevra, e affiatatosi con Beza e con Calvino, adottò
le loro confessioni: al colloquio di Passy cercò spedienti di conciliazione,
ma dopo di quello professò apertamente la Riforma; chiamò alla sua città
Pietro Martire e in man di esso abjurò, e unì una comunione protestante,
pur conservando il titolo di vescovo, aggiunto a quello di ministro del Vangelo<a class="tag" id="tag9" href="#note9">[9]</a>,
ed i Calvinisti, distruttori della gerarchia, pur continuarono a osservarlo
come vescovo. Morì del 1569, e non è certo s'ammogliasse. Scrisse il
<i>Miroir de la vraie religion</i> (Parigi 1541), e nelle <i>Lettere di principi a
principi</i> n'è una sua del 14 luglio 1559 per giustificare il Montgomery
dell'uccisione di Enrico II.
</p>

<p>
Tra ciò il calvinismo si diffondeva, e Pietro Paolo Vergerio, all'elettor
di Sassonia scrivendo nel 1560 e 61, gratulavasi continuamente che le
loro cose in Francia prosperassero; che essendo governatore il nuovo re
di Navarra, zelante evangelico, sperava s'andrebbe in meglio, e si ridurrebbe
a patteggi il papa. Il Barbaro, ambasciadore veneto a Parigi,
alla morte di Francesco I calcolava che un terzo del regno fossero eretici:
il Michiel, ambasciadore nel 1561, li portava a tre quarti, sebben
l'altro ambasciadore Soriano l'anno stesso li restringesse a un decimo:
e nel 1569 il Correr asseriva che, al tempo della maggior possa, gli Ugonotti
erano un trentesimo del popolo, e un terzo della nobiltà<a class="tag" id="tag10" href="#note10">[10]</a>. Bayle,
scrittore disaffezionato della religione cattolica quanto ognun sa, scrive
che «stette a ben poco che i Protestanti non guadagnasser il sopravento
al principio di Carlo IX, e se vi riuscivano, sa Dio che sarebbe divenuta
la religione persecutrice. Se il re di Navarra, dichiaratosi per essi, avesse
avuto la forza di conoscer il laccio che l'altro partito gli tendeva (massimamente
nel promettergli il regno di Sardegna), sarebbe rimasto saldo
nella loro comunione. Tanto bastava per assicurare la vittoria, essendo
egli luogotenente del regno, nè era difficile far abbracciar la professione
della chiesa riformata a Caterina de' Medici».
</p>

<p>
Questa speranza nutrirono molti<a class="tag" id="tag11" href="#note11">[11]</a>, e più da che, coll'editto del gennajo
1562, ella ebbe proclamato la tolleranza religiosa; ma poichè ciò fu causa
della prima guerra civile, ella s'avvide come coll'unità della religione perirebbe
l'unità del regno: e favorì i Cattolici, ricevette i primi Cappuccini,
condotti da frà Domenico da San Gervaso, e assegnò loro un convento in Parigi
nel 1571. Ma già le discordie erano scoppiate da per tutto; gli Ugonotti
saccheggiavano le sacristie, i Cattolici distruggevano le cappelle; dagli insulti
<span class="pagenum" id="Page_14">[14]</span>
passavasi al sangue: martiri vantavansi da tutte le parti<a class="tag" id="tag12" href="#note12">[12]</a>; la guerra
civile infuriava; i principi della casa reale erano divisi, gli uni appigliandosi
pertinacemente al passato, gli altri agognando al nuovo. Giovanni
Correr, dipingendo quelle miserie de' Francesi, conchiudeva: «Gli
ho sentiti più volte esclamare: Oh se i miei beni fossero nel veneto! E
mi domandavano se la Repubblica accettasse danari a prestito; voleano
depor alla nostra zecca grandi somme, credendovele sicure. Venezia era
per loro il luogo più sicuro, il paese ove non si conosce che un Dio solo,
non si pratica che un solo culto, s'obbedisce a un principe solo, e tutti
possono vivere senza paura, e godere il proprio bene in pace».
</p>

<p>
Dacchè in Iscozia spossessavasi Maria Stuarda, la riverenza pei regnanti
era scossa, e i Riformati aveano proposto pure in Francia di impadronirsi
del re e del cardinale di Lorena; ma non riescirono che ad esasperarli.
In realtà gli Ugonotti aspiravano a repubblica e a spezzar la Francia in
provincie confederate: Calvino avea dichiarato che il re, il quale non ajuta
la Riforma, si abdica da re e da uomo, onde perde il diritto di farsi obbedire,
e merita gli si sputi in faccia, come a tutti i re cattolici. I suoi
seguaci formavano quasi una potente massoneria: aveano fatto molte parziali
uccisioni; le insurrezioni succedeano contemporanee, come allorchè
son effetto di intelligenze segrete: levarono uomini e denari; e nel 1563
settantadue ministri calvinisti aveano sporto al re una petizione acciocchè
prevenisse le eresie e gli scismi e le turbolenze che ne derivano, punendo
severamente gli eretici, cioè chi dissentiva dalla loro confessione.
Pare ancora che il famoso grancancelliere L'Hopital e il cancelliere Ferrier,
protestante celato che stava ambasciadore a Venezia, e molto stretto con
frà Paolo Sarpi, tramassero per istaccare il re dal papa, e indurlo a costituire
una chiesa nazionale. E già i risoluti allestivansi a guerra rotta;
gli Ugonotti, capitanati dal Condè, non esitarono a ceder all'Inghilterra le
fortezze francesi; e coll'assassinio liberaronsi del duca di Guisa, capo de' Cattolici.
Caterina, più fida al partito nazionale, malgrado i consigli di Filippo II
e del duca d'Alba, credendo suo primo dovere l'evitar la guerra intestina,
sopportava persino le sommosse parziali, le uccisioni, l'aperta resistenza;
cercava tempo dal tempo; dicono gli uni per debolezza, dicono gli altri per
ambizione: l'avrebbero esecrata come sanguinaria se reprimeva i primi
eccessi: l'esecrarono quando di passo in passo lasciolli crescere fin alla spaventosa
catastrofe di San Bartolomeo.
</p>

<p>
Il granduca di Toscana avea cercato insinuare di perdere i nemici di
Francia piuttosto in pace che in guerra. «Consideri la santità sua che,
nel travagliare quel regno con l'armi, si fanno ogni dì nemici al re ed
alla religione cattolica, nè può con tutti li ajuti che gli porga rimediarvi
sua beatitudine; anzi, che i tristi si valeranno a suscitar le genti
contra il principe loro naturale con il nome del papa, siccome si è veduto
<span class="pagenum" id="Page_15">[15]</span>
per il passato; dove che nella pace e quiete del regno sarà in
potere di quelle maestà spegnere quei capi facinorosi e seduttori, e di
questa maniera ridurre il restante a poco a poco e con facilità al gremio
della Chiesa romana»<a class="tag" id="tag13" href="#note13">[13]</a>.
</p>

<p>
Pio V, udendo la desolazione della Francia e i pericoli in cui gli Ugonotti
metteano que' regnanti, risolse soccorrerli d'armi e denaro. Quelle affidò a
Lodovico Gonzaga, duca di Nevers; ma di denari mancava, tutto avendo
dato all'imperatore, a Venezia, ai Cavalieri di Malta per la guerra contro i
Turchi; e durando nel proposito di non aggravare di più i sudditi. Uscì
dunque con raccomandazioni, e subito vi risposero tutti i paesi d'Italia; il
senato romano con centomila zecchini, altrettanto gli ecclesiastici, altrettanto
lo Stato: molto i duchi di Savoja, parenti e vicini ai reali di Francia,
ed Emanuele Filiberto impose ducento mila zecchini ai sudditi: centomila
il duca di Toscana, altrettanti Venezia, ricevendo in pegno sette diamanti
della corona: ducencinquantamila ne votò il clero cattolico. Dove ci pajon
notevoli e la spontaneità di quelle offerte, che attestano come una tal
guerra fosse popolare: e il dispiacere che il papa mostrava di esser costretto
a cercare.
</p>

<p>
Caterina si era indotta, nel 1568, a concedere l'editto di pacificazione di San
Germano, col quale veniva a riconoscere gli Ugonotti e la pubblicità del loro
culto; e impalmò una sua figliuola ad Enrico re di Navarra, capo di questi.
Il Parlamento negò registrare quell'editto; il popolo indignavasi del matrimonio,
e viepiù quando i seguaci di esso re ricusarono curvarsi all'effigie
della Madonna. Il Correr, ambasciatore veneto nel 1570, scriveva: «In
Parigi il popolo è così devoto, levatone un picciol numero, e così nemico
degli Ugonotti, che con ragione posso affermare che in dieci città delle
maggiori d'Italia non vi sia altrettanta devozione ed altrettanto sdegno
contro i nemici della nostra fede, quanto in quelle». Commetteansi eccessi
contro di loro, a loro attribuivansi le pubbliche sciagure e inumani delitti,
come un tempo agli Ebrei; ai loro supplizj accorreasi come a una festa,
piacendosi d'atroci mutilazioni.
</p>

<p>
Crebbe l'ira contro gli Ugonotti dacchè le armi cattoliche di Spagna,
di Venezia e del papa ebber rotta a Lepanto la flotta turca, e salvato da
un'invasione musulmana l'Italia e l'Europa; mal soffrendo che una così
segnalata vittoria si fosse riportata senza che la Francia vi concorresse.
Il nuovo duca di Guisa, caporione del partito cattolico, viepiù se ne
esaltò, e indispettivasi che la decretata tolleranza scemasse la sua onnipotenza,
e fosse rimesso in onore l'ammiraglio di Coligny, ch'egli credeva
autore dell'assassinio di suo padre. Invano Carlo IX, rinnovato
l'editto di pacificazione, volle che i due emuli giurassero dimenticar le
ingiurie. Il Guisa pensò ripagar l'assassinio coll'assassinio, spedienti allora
pur troppo consueti<a class="tag" id="tag14" href="#note14">[14]</a>; e il Coligny fu colpito, non ucciso. Se la tigre
<span class="pagenum" id="Page_16">[16]</span>
assapora il sangue chi più la frena? e le fazioni son tigri. Quinci e quindi
preparavasi una strage universale; il papa stesso la prevedeva, e ne dava
avviso<a class="tag" id="tag15" href="#note15">[15]</a>: non restava che a decidere chi primo. E primi furono i Cattolici,
che la notte di san Bartolomeo del 1572 assassinarono molti Ugonotti,
sul cui numero corre grandissima diversità. L'esecrazione per quel fatto non
potrà esser menomata da ragionamenti; ma i fatti provano che Carlo IX
e Caterina ne erano innocenti, se non ignari; che dovettero consentire
a quel che imponeva o il furor della vendetta o il pericolo di rimanerne
vittima.
</p>

<p>
Di questi successi noi abbiamo narratore Enrico Caterino Davila
(1576-1631), i cui nomi derivano dal re e dalla regina, benefattori di suo
padre dopo che i Turchi l'ebbero espulso da Cipro dond'era connestabile.
Nacque a Padova, fu lungamente in Francia, della quale potè veder dappresso
gli scompigli e prendervi anche parte. Fedele alla bandiera cattolica,
meno per credenza che per politica, sostiene continuo la fazione regia; minuzioso
come chi è abituato alle anticamere, pure con occhio arguto scerne
le ipocrisie de' partiti, vagheggia la buona riuscita ottenuta dai furbi o dai
forti, e la strage del san Bartolomeo disapprova solo perchè non raggiunse
lo scopo.
</p>

<p>
Ma che quella fosse una lunga premeditazione ogni carta che si scopre o che
meglio si legge lo smentisce. Se Caterina pensò realmente toglier di mezzo
il Coligny, e il misfatto crebbe a inaspettate proporzioni, ella non sarebbe
men colpevole, ma in modo diverso dal vulgato. Ciò che sgomenta si è che
quell'esecrabile delitto venne festeggiato, quanto vedemmo ai dì nostri alcuni
altri assassinj, fin giustificati teoricamente: a Roma una medaglia fu coniata
per rammemorarlo; il Vasari lo dipinse; il famoso milanese Francesco
Panigarola, predicando in San Tommaso del Louvre, in presenza a tutta la
Corte, congratulava il re che, dopo aver tanto pazientato, ed esposto l'onor
del regno e la dignità propria a pericoli evidenti, avesse alfine restituito il
manto cilestro e i gigli d'oro alla bella Francia, dianzi abbrunata; ristabilito
la vera religione cristiana nel paese cristianissimo, purgato dall'infezione
dell'eresia quanto è fra la Garonna e i Pirenei, fra il Reno e il Mare<a class="tag" id="tag16" href="#note16">[16]</a>.
Il Tasso, e tutti gli scrittori del tempo magnificano quel fatto. Il Requesens,
governatore di Milano, aveva scritto al granduca: <i>De Francia
tengo casi los mismos. Y me pesa mucho que non se proceda contra
los hereses con el rigor que se començo, y convenia. Plazera a Dios que
el rey cristianissimo tenga el fin que publica, y a su tiempo tome la
occasio.</i> Poi come ebbe notizia della strage, al 3 settembre rallegravasi seco
<i>de lo subcesso en la corte de Francia a los 24 del passado, pues la muerte
del Amirante, y de las mascabeças de Luteranos, que fueron muertos a
quel dia por los Catolicos. Sarà tanta falta a los Ugonotes, y abierto camino
al rey cristianissimo para que, con el buen zelo que tiene, pueda
<span class="pagenum" id="Page_17">[17]</span>
allanar su regno, y asentar las cossas de la religion como convenga demas
delo que esto ymportara para asentar las cossas de Flandes ecc.</i>
</p>

<p>
E al 10 settembre: <i>Espantome que entonces no tuniesse v. e. el aviso
de la muerte del Almirante, y de los demas hereses de Francia. De que
con el ordinario passado me alegre con v. e., come me alegro agora de
nuevo, con la qual cessara lo de la armada de Estrozi: pues se occupara
en cobrar la Rochela, y todos lo demas umores que v. e. dize que se sospechava
que andavan levantandose.</i>
</p>

<p>
E il 14: <i>Y es con muy gran razon alegrarse v. e. con migo del buen
subceso de Francia, pues siendo aquel tan en servicio de la christianidad,
y occasion para que el rey christianissimo pueda asentar las cossas delle
como le conviene en su regno. Me avia de caber tanta parte de contentamiento
despues a ca estan estas fronteras quietas, y nos ôtros mas Plega
a Dios dellevallo adelante pues lo que mas conviene es la paz entre los
principes christianos, y atender solo contra los infieles, ecc.</i>
</p>

<p>
Anche altre lettere trovammo negli archivj, di congratulazione per quel
fatto, pel quale furono ordinate feste di ringraziamento in tutta Toscana e
altrove, considerandola come un gran pericolo isfuggito.
</p>

<p>
Effetto immediato della strage in Francia fu il prorompere più violenta la
guerra civile, la quale con variatissimi successi continuò lungo tempo<a class="tag" id="tag17" href="#note17">[17]</a>.
Caterina, mescolata per trent'anni a que' fatti, subì giudizj affatto diversi,
certo ebbe molto talento, molta ambizione, molta abilità, poca morale, badando
solo al fine, qual era di salvare il trono dei Valois.
</p>

<p>
Sisto V, coll'altissimo sentimento che avea dell'autorità, dovea condannare
i re eretici di Francia, ma al tempo stesso riprovare la Lega che erasi
formata contro di loro. Pertanto non volle continuare i soccorsi che Gregorio
XIII avea dato alla Lega, e quando la Spagna lo eccitò a mantener
le promesse del predecessore, all'ambasciadore che dicea volergliene far l'intimazione
a nome della cristianità egli rispose: «Se voi mi fate l'intimazione,
io vi fo tagliar la testa». Insieme però nel settembre 1585 avventava
la scomunica a Enrico di Navarra ed Enrico di Condè, rimasti caporioni
del partito ugonotto. Il parlamento di Parigi ricusò registrar la bolla; il re
di Navarra fece affiggere in Roma una protesta, ove lo chiamava falso papa
ed eretico, e che lo proverebbe in un Concilio legittimamente radunato.
</p>

<p>
Sisto s'inviperì di tale atto, poi meravigliandosi che alcuno avesse tanto
osato, malgrado il terrore che ispirava, prese buon concetto di quel principe;
mentre d'Enrico III, altro figlio di Caterina, prevedeva che il suo carattere
lo condurrebbe al punto di dover gittarsi in braccio agli Ugonotti. Così fu, e
questo re che già s'era disonorato in Polonia, trovò un fanatico che l'uccise
in nome della religione cattolica, come in nome della protestante era stato
assassinato il Guisa.
</p>

<p>
Toccava allora la corona di Francia al re di Navarra col nome di Enrico
<span class="pagenum" id="Page_18">[18]</span>
IV, ma era costretto conquistarsela. Sono vicende famose per istorie e
poemi, dove noi tocchiam soltanto di volo ciò che appartiene all'Italia.
La Lega formata dai Cattolici per respinger il re ugonotto, ebbe ajuti da
Filippo II di Spagna, che vi mandò Alessandro Farnese duca di Parma<a class="tag" id="tag18" href="#note18">[18]</a>
uno de' migliori generali del mondo, e che allora guerreggiava i Protestanti
ribellati nelle Fiandre. Uom positivo quanto valente capitano, non ambiva
la gloria, ma la riuscita; nulla abbandonava al caso, ma colla lentezza
assicuravasi i successi. Se Enrico IV gli facea dire da un araldo «Uscite dal
vostro coviglio, e venite ad affrontarmi in campo aperto», egli rispondeva:
«Non ho fatto tanto viaggio per venir a prender consiglio da un nemico».
In fatto con sapiente inazione riuscì a vittovagliare l'assediata Parigi: come
un'altra volta, accorso in ajuto del circondato Mayenne, a Caudebec ne
salvò tutto l'esercito, sotto gli occhi d'Enrico.
</p>

<p>
In questi successi volea vedersi direttamente la mano di Dio. Per sostener
il coraggio degli assediati, il papa avea spedito legato il cardinale Cajetano,
a cui si accompagnò il milanese padre Panigarola. Questi era stato in patria
scolaro di Primo Conti e d'Aonio Paleario: dotato di prodigiosa ritentiva, a
soli tredici anni fu mandato a Pavia a studiar leggi, ed è bello udirgli dipingere
la dissipazione degli studenti d'allora. «A poco a poco (narra egli di sè)
così sviato divenne, che questione e rissa non si facea, dove egli non
intervenisse, e notte non passava, nella quale armato non uscisse di casa.
Accettò di più d'esser cavaliero e capo della sua nazione, che è uffizio
turbolentissimo, e amicatosi con uomini faziosi di Pavia, più forma aveva
ormai di soldato che di scolare. Nè però mancava di sentire in alcun
giorno li suoi maestri,... de' quali, sebbene poco studiava le lezioni, le
asseguiva nondimeno colla felicità dell'ingegno, e le scriveva; e quando
andava talora a Milano, così buon conto ne rendeva al padre, che levava
il credito alle parole di quelli, che per isviato l'aveano dipinto. Si trovò
egli con occasione di queste brighe molte volte a Pavia in grandissimi
pericoli della vita; e fra gli altri trovandosi presso San Francesco in una
zuffa fra Piacentini e Milanesi ove fu morto un fratello del cardinale Della
Chiesa, da molte archibugiate si salvò collo schermo solo d'una colonna,
ove pur anche ne restano impressi i segni»<a class="tag" id="tag19" href="#note19">[19]</a>. Dopo gioventù così dissipata
andò francescano, e preso a modello il famoso oratore Cornelio Musso,
salse anch'egli in gran celebrità; dove arrivava era accolto a battimani, e
spesso costretto recitare un discorso prima di riposarsi.
</p>

<p>
A istanza di Pio V ito a Parigi, fu festeggiato, massime da Caterina regina.
Tornato in Italia il 1573, continuò i trionfi, e venne fatto vescovo d'Asti nel
1587. Per verità egli non mostra conoscere nè la teologia abbastanza, nè il
cuore umano; ma parla vigoroso, e forse più vigoroso declamava; donde quei
grandi effetti. Da Sisto V rispedito in Francia il 1589, dal pulpito esaltava
gli avvenimenti coi paragoni di Betulia liberata e di Senacherib: sul testo
<span class="pagenum" id="Page_19">[19]</span>
<i>Ecce motus magnus factus est in mari, ita ut navicula operiretur fluctibus</i>,
confortava i Parigini a sostener que' patimenti, assomigliati a quelli
di Cristo; prometteva a nome del papa un giubileo speciale: esortava a
respinger la milizia inglese, «le cui crudeltà sono scritte con il sangue nei
sobborghi vostri», e vendicarsi de' Politici e del re di Navarra, raffigurato
in Acabbo.
</p>

<p>
Ma il Farnese morì, ed Enrico IV calcolò che il regno di Francia poteva
anche comprarsi con una messa<a class="tag" id="tag20" href="#note20">[20]</a>. Cercò dunque riconciliarsi col pontefice;
fece l'abjura: e alfine fu ricevuto all'assoluzione, imponendogli di ristabilire
il culto cattolico in tutto il Bearn; pubblicare in Francia il Concilio
di Trento, salvo certe modificazioni; restituire al clero cattolico tutti i beni,
escludere i Protestanti da ogni pubblica carica; a lui personalmente imponevasi
di sentir messa conventuale tutte le domeniche, e messa privata ogni
giorno, dire il rosario tutte le domeniche, le litanie tutti i mercoledì, digiunare
tutti i venerdì, confessarsi e comunicarsi almen quattro volte l'anno.
</p>

<p>
Il 15 novembre 1595 si fe la cerimonia, che pel papato riusciva un insigne
trionfo dopo tante umiliazioni. In San Pietro, ornato colla massima pompa,
il pontefice Clemente VIII nell'arredo più splendido sedeva sul trono, circondato
da' cardinali e dalle cariche di palazzo: e con dodici penitenzieri
portanti la bacchetta. I cardinali D'Ossat e Du Perron, incaricati di rappresentare
il re, lessero la professione di fede, e promisero le condizioni imposte.
Intonossi il <i>Miserere</i>, durante il quale il papa con una verga batteva
or l'uno or l'altro dei due messi, e dichiarò assolto il re, e tornogli il titolo
di cristianissimo. Allora proruppero i canti del gaudio, accompagnati da
organi, campane, cannoni: e il papa abbracciando i due procuratori disse:
«Mi reputo felice di aver aperto al vostro signore le porte della Chiesa militante».
Du Perron soggiunse: «Accerto vostra beatitudine che, colla fede
e colle opere buone, egli aprirà a se stesso le porte della trionfante».
</p>

<p>
Il papa anche nell'interesse mondano aveva di che esultare, poichè da
quell'istante cessava di esser protetto soltanto dalla Spagna, sincera e convinta
cattolica, ma dura e imperiosa, e trovava un nuovo appoggio in questa
Francia bizzarra e generosa. Enrico, che pur non s'intendeva molto di
libertà religiosa, meritò da Clemente VIII quell'elogio: <i>nihil sibi de religione
adsumens</i>. E quando fu ucciso<a class="tag" id="tag21" href="#note21">[21]</a>, Paolo V disse al cardinal d'Ossat:
«Voi avete perduto un buon padrone, io il mio braccio destro»; e scrisse
alla vedova Maria de' Medici una lettera di cui trovammo la bozza al Nº 4029
dell'Archivio Mediceo: «La morte del re Enrico, che sia in gloria, essendo
caso così grave e acerbo che eccede ogni esempio, dovrà credere la maestà
vostra che sia altrettanto grave ed acerbo e con ogni eccesso d'amore il
dispiacere con che sentiamo ancor noi questa disgrazia, la quale tanto più
punge e ferisce l'animo nostro, quanto che partecipandone così gran
parte, non conosciamo che questo rispetto possa diminuire in lei il suo
dolore ecc.»<a class="tag" id="tag22" href="#note22">[22]</a>.
</p>

<p>
<span class="pagenum" id="Page_20">[20]</span>
Noi ci limiteremo a riflettere come Caterina proclamasse la tolleranza
religiosa, e i Cattolici vi si opposero fino a proromperne la guerra civile:
Carlo IX rinnovò l'editto di pacificazione, e vi rispose la micidiale notte di
san Bartolomeo: Enrico III non vi riuscì per opposizione della Lega: Enrico
IV potè stabilirla mediante l'editto di Nantes, che però fu revocato da
quel che i Francesi chiamano il gran re. Se ne argomenti qual concetto
s'avesse della tolleranza religiosa.
</p>
</div>

<div class="chapter">
<p>
<span class="pagenum" id="Page_25">[25]</span>
</p>

<h2><a id="disc40"></a>
DISCORSO XL.
<span class="smaller">ERETICI A NAPOLI.</span>
</h2>

<p>
Degli eterodossi nel Napoletano largamente discorremmo, parlando del
Valdes e di Galeazzo Caracciolo, e più nel Discorso XXXII sopra l'Inquisizione:
non ci resta dunque che spigolar alcune cose ommesse.
</p>

<p>
I primi semi della dottrina luterana diconsi sparsi dai soldati che aveano
menata a orribile strazio Roma, e che colà passarono per iscacciarne il Lautrec
e i Francesi. Nel 1536 Carlo V vi pubblicò un rigoroso editto che vietava
ogni pratica coi Luterani, pena la vita e la confisca<a class="tag" id="tag23" href="#note23">[23]</a>: e già all'uopo stesso
nel 1533 vi si erano stabiliti i Teatini, i quali vedemmo attenti sopra le
dottrine sparse dal Valdes. Pure nel 1536 vi predicò l'Ochino in San
Giovanni Maggiore, sentito con grand'attenzione da esso imperatore. Ma
partito questo, il governatore Toledo, al quale esso avea raccomandato di
badare non si propagasse l'eresia, non lasciogli continuar le prediche se
prima non dichiarasse in pulpito chiaramente le sue opinioni circa i punti
controversi. Il frate seppe schermagliar di modo, che potè continuare il quaresimale,
e partendo lasciò molti imbevuti delle sue dottrine «i quali poi
con la mutazione della vita furono detti spiritati»<a class="tag" id="tag24" href="#note24">[24]</a>, o piuttosto <i>spirituali</i>,
titolo che spesso vediam loro attribuito.
</p>

<p>
In occasione d'un grave tremuoto al 7 agosto, il popolo gridò fosse castigo
di Dio contra gli eretici, onde molti furono detenuti dalla Corte dell'arcivescovado.
Pure nel 1539 tornò a predicarvi l'Ochino nel duomo<a class="tag" id="tag25" href="#note25">[25]</a>, e il
Castaldo dice che «le sue prediche diedero campo e ragione a molti di parlare
della santa scrittura, di studiare gli evangeli, e disputare intorno la
giustificazione, la fede e le opere, la potestà pontificia, il purgatorio e
simili altre difficili questioni, che sono de' teologi grandi, e non da esser
trattate da' laici, e massime di poca dottrina e di minime lettere. Ed io
dirò cosa che parrà incredibile ed è pur verissima, che insino ad alcuni
coriari della conceria al Mercato era venuta questa licenza di parlare e
discorrere dell'epistole di san Paolo e dei passi difficultosi di quelle, e
come in ogni parte d'Italia dove avea predicato, così anche in Napoli lasciò
partendo alcuni fedeli discepoli».
</p>

<p>
<span class="pagenum" id="Page_26">[26]</span>
«Nella invasione che sopportò l'Italia degli eretici luterani sotto il Borbone,
dice il Bernino<a class="tag" id="tag26" href="#note26">[26]</a>, ritrovavasi già o infetto o dispostissimo alla
infezione il regno di Napoli quando colà giunse Giovanni Valdes... sovversore
miserabile di quel popolo. Conciossiachè egli profondamente eretico
luterano, ma altrettanto bello d'aspetto<a class="tag" id="tag27" href="#note27">[27]</a>, grato di maniere e, ciò
che rende più attrattiva la bellezza, fornito di vaga erudizione di lingue,
pronto di risposte e studioso della sacra scrittura, annidatosi in quella
metropoli, ebbe uditori in copia e seguaci in fede».
</p>

<p>
Anche nella vita di Galeazzo Caracciolo (Ginevra 1587) è detto che il
Valdes, «avendo qualche conoscenza dell'evangelica verità, e sopratutto
della dottrina della giustificazione, aveva cominciato a trarre alcuni nobili,
coi quali conversava, dalle dense tenebre, rifiutando le false opinioni della
propria giustizia e dei meriti delle buone opere, e per conseguente dimostrando
molte superstizioni». Giosia Simler protestante scrive pure che il
Valdes «guadagnò moltissimi e massimamente dei nobili, a Cristo, e vi fu
in quel tempo nella città di Napoli una comunità non ispregevole d'uomini
pii».
</p>

<p>
Contano fra i pervertitori di que' paesi Marcantonio Flaminio, che, secondo
il Bernino «si diè alla predicazione della vita spirituale pel territorio di
Sessa e di Caserta», oltre il Carnesecchi e il Vermiglio, che a Napoli era
abate degli Agostiniani in San Pietro ad Aram: il Giannone aggiunge che
esso Vermiglio ebbe tanto credito e concorso di gente, che, chi non v'andava,
era riputato mal cristiano<a class="tag" id="tag28" href="#note28">[28]</a>. Tra' costui auditori e settarj memorano
Francesco Caserta, che poi trassesi dietro il marchese Caracciolo; Benedetto
Gusano da Vercelli: Giovanni Montalcino «gran lettore delle epistole
di san Paolo»<a class="tag" id="tag29" href="#note29">[29]</a>, Lorenzo Romano siciliano.
</p>

<p>
Per cura de' governanti le conventicole cessarono, anche prima che il
Valdes morisse circa il 1540. In quest'anno il Carnesecchi avea già letto il
libro del <i>Benefizio di Cristo</i>, forse ancora manoscritto, e che certamente era
stampato nel 1543 a Venezia, e molto fu diffuso nel reame. Allora racconta
il biografo di Galeazzo Caracciolo che infestavano il regno di Napoli alcuni
Ariani e Anabattisti, «i quali, veduto che Galeazzo non aveva ancor raggiunto
la piena cognizione delle Scritture, non tralasciarono nulla per
insinuargli i loro dogmi falsissimi». Ma egli conversò quotidianamente coi
discepoli del Valdes «che in Napoli erano numerosissimi, e che nella cognizione
della verità cristiana non erano progrediti oltre l'intelligenza dell'articolo
della giustificazione e lo schivare alcuni abusi del papismo: per altro
usavano alle chiese, udivano messa, partecipavano alle consuete idolatrie».
Esso li seguì alcun tempo, e ciò l'avrebbe certamente rovinato, come altri
rovinò, i quali arrestati per motivo di religione, mancando de' primarj fondamenti
si ritrattarono, come avvenne al Caserta ch'era stato il principale
stromento della conversione del Caracciolo.
</p>

<p>
<span class="pagenum" id="Page_27">[27]</span>
Allora furono proibiti varj libri che prima eransi stampati liberamente,
quali esso Benefizio di Cristo, il Sommario della Scrittura, opera di Melantone;
e nel largo davanti la porta dell'arcivescovado furono bruciati, dopo
una predica del domenicano Ambrogio de' Bagnoli. Il Castaldo che lo racconta,
assicura che dopo d'allora non s'intese che alcun più li tenesse, e chi
parlava della santa scrittura lo facea con più modestia e sobrietà. Poi una
nuova prammatica del 1545 sulla censura de' libri, e la soppressione di alcune
accademie fecero svanire lo studio di quelle curiosità<a class="tag" id="tag30" href="#note30">[30]</a>.
</p>

<p>
Al Caracciolo avvenne altrimenti, perchè, venuto in Germania per gl'incarichi
suoi, prese ad operare più intrepidamente che non i Nicodemiti che
avea lasciati in Italia, e principalmente gli giovò Pietro Martire Vermiglio,
che allora dettava in Argentina. Istrutto da costoro, tornò a Napoli, ove ai
seguaci del Valdes predicò l'obbligo d'astenersi dall'idolatria, ma non gli
diedero ascolto, non approvando essi la dottrina che promette afflizioni,
persecuzioni, perdita di beni e di onori, abbandono della casa, della patria,
della famiglia per servir Dio<a class="tag" id="tag31" href="#note31">[31]</a>.
</p>

<p>
Che cosa di lui seguisse il vedemmo: qui riferimmo tali rimproveri del
Balbani per indizio dello stato delle chiese eterodosse nel reame. E anche
il Vergerio dice che il Valdes lasciò «molti discepoli, uomini di corte:
che se una parte di essi è riuscita netta e calda, l'altra è restata con alcune
macchie, fredda e paurosa. Dio la scaldi e la faccia monda».
</p>

<p>
Contro i triumviri della repubblica satanica (come Antonio Caracciolo
qualifica il Valdes, Pietro Martire ch'è dice Cacomartire e l'Ochino) avventossi
san Gaetano; andava o mandava ad ascoltarli, e non potendo più
dubitare de' lori errori, li denunziò al cardinale Teatino; rivelò ai Napoletani
la ipocrisia di costoro, che in veste d'agnelli aveano contaminato la
Campania, e le indegnità commesse nelle loro conventicole, dove andavano
mescolati uomini e donne; onde i capi fuggirono. Forse era tra questi il
marchese Gianbernardino Bonifazio d'Oria, del quale raccontammo a p. 327
del volume <span class="scp">II</span>, e al quale a Danzica sul Baltico fu posta una lapide che narrava
qualmente <i>in medio hispanicæ inquisitionis furore<a class="tag" id="tag32" href="#note32">[32]</a>, agnita ex
scriptis Melanchtonis evangelii luce, paulo post exuli voluntario, ac primo
Venetias, dein ob irati pontificis insidias per Helvetiam in Germaniam
et ad wormatiense colloquium delato</i>, morì ottagenario nel 1597, <i>Bonifaciorum
ultimus</i>.
</p>

<p>
Il biografo di san Gaetano racconta che questi «co' suoi ebbe grande
omaggio dai pii, e concorsero a San Paolo, chiesa de' Teatini, innumerabil
quantità de' principali nobili e del popolo, acciocchè quivi ricevessero i
sacramenti della penitenza e dell'eucaristia, e udissero Gaetano e Giovanni
Marinone che a vicenda predicavano sulle cose celesti, senza pompa di parole
ma con egregio profitto di virtù».
</p>

<p>
Non è però a credere che ogni seme dell'errore fosse divelto nel regno. Già
<span class="pagenum" id="Page_28">[28]</span>
nominammo (vol. <span class="scp">II</span>, pag. 329) Francesco Romano che v'avea partecipato, ed
era fuggito da Napoli ove gl'inquisitori lo citavano: a Roma presentossi al
cardinale Teatino, denunziandogli gli eterodossi del napoletano, fra cui persone
qualificate: indi fece pubblica abjura a Napoli e a Caserta.
</p>

<p>
Come la inquisizione spagnuola fosse respinta dai Napoletani<a class="tag" id="tag33" href="#note33">[33]</a> vedemmo
nel Discorso XXXII, ove d'altri miscredenti s'è parlato.
</p>

<p>
Il marzo 1564 a Napoli, in piazza del Mercato furono decapitati, poi arsi
i nobili Gianfrancesco d'Aloisio di Caserta, e Gianbernardino di Gargàno di
Aversa come luterani; e «spediti dal vicario dell'arcivescovo editti ad altri
di cattivo nome, i quali andamenti della corte tanto temporale quanto
spirituale posero la città quasi in rivolta, e così stette molti dì e mesi»<a class="tag" id="tag34" href="#note34">[34]</a>.
</p>

<p>
Fu allora che il vicerè Parafan de Ribera scrisse a re Filippo il 7
marzo 1564:
</p>

<p>
«Ho ricevuto la lettera che vostra maestà si degnò scrivermi di sua mano
il 24 gennajo, e la premura sua che le cose della religione vadano come
conviensi al servigio di nostro signore, è conveniente a sì gran principe
e sì gran cattolico qual è vostra maestà, e alle grazie che da esso ha ricevuto.
Io farò gli uffizj che vostra maestà comanda a Roma, benchè molto non
sia da profittarne. Il rimedio vero è l'attenzione che vostra maestà adopera.
In una lettera che vien per mano del segretario Vargas, scrivo a
vostra maestà come furono suppliziati nella piazza pubblica di questa città
un cavaliere e un gentiluomo per luterani. Un d'essi è quel che fece il
principal danno in questa terra tutta: e la gente nobile e il popolo han
mostrato gran contentezza, benchè mai non abbiano veduto giustiziar nessuno
per causa siffatta. Parvemi d'avvisar vostra maestà di quel che, per
sua confessione, s'intende d'alcuni prelati di questo regno, acciocchè
vostra maestà sia avvertito nelle occasioni che possono presentarsi. Supplico
la maestà vostra con tutto l'interesse che posso, che, essendo pericoloso
il trattare di ciò, degnisi che nessuna persona ne sappia<a class="tag" id="tag35" href="#note35">[35]</a>.
Guardi il Signore la real persona vostra».
</p>

<p>
«Dalla deposizione di Giovanni Francesco di Aloysio, detto altrimenti
Caserta, si fan le seguenti confessioni.
</p>

<p>
«Dell'arcivescovo d'Otranto, dice che dal 1540 fin al 1547 quando furono
i tumulti a Napoli, parlò con esso molte volte, e dichiarò che teneva e credeva
la dottrina luterana, e si trovò presente quando con grandissima veemenza
e autorità, parlando con altri, discorreva, predicava e insegnava la
dottrina luterana; e in quel tempo a Napoli era tenuto dai Luterani per un
de' caporioni della setta. Deposero contro tal confessione altre persone, e
quando si cercasse di passar avanti nell'esame della sua vita vi si troveriano
cose più brutte: ma ci vorrebbe espressa commissione di sua santità<a class="tag" id="tag36" href="#note36">[36]</a>.
</p>

<p>
«Del vescovo di La Cava San Felice<a class="tag" id="tag37" href="#note37">[37]</a> dice il Caserta che nel 48 e 49
stando in Trento, avea avuto disputa con un altro del suo uffizio perchè
<span class="pagenum" id="Page_29">[29]</span>
contraddiceva la giustificazione per la sola fede; la qual opinione egli tenea
per verissima: e che così per avere detto ciò, come per esser discepolo
d'altro luterano, esso lo ha tenuto per un della setta.
</p>

<p>
«Dal vescovo di Catania<a class="tag" id="tag38" href="#note38">[38]</a> dice che, poco prima dei tumulti di Napoli,
fu a visitarlo con un altro compagno suo luterano, e parlando delle cose
della Scrittura, dichiarò che teneva e credeva le opinioni luterane, e
mostrò possedere i Sermoni di frà Bernardino da Siena e il Benefizio di
Cristo, e altri scritti di man del Valdes eresiarca, dei quali lessero alcune
parti in sua presenza.
</p>

<p>
«Dice il Caserta del vescovo di Ana (?) coadjutore di Urbino che, quando
frà Marco di Tursi eresiarca stava in Sant'Agostino di Napoli, era molto
suo amico: e parlando con esso, alcune volte dissegli che teneva e credeva
il punto della giustificazione come lo teneva il Valdes, cioè che l'uomo si
giustifica per la sola fede, e che per le opere non merita se non in quanto
son come frutto della fede.
</p>

<p>
«Dell'arcivescovo di Sorrento<a class="tag" id="tag39" href="#note39">[39]</a> dice il Caserta avergli detto che teneva
le opinioni luterane e che quel cammino di Lutero era il vero, e che lodò
molto un libro che possedeva, intitolato Summario della Scrittura, che se
lo fece comprare.
</p>

<p>
«Del vescovo di Isola Fascitelli<a class="tag" id="tag40" href="#note40">[40]</a> dice che l'abate di Tursi gli disse era
delle medesime opinioni luterane.
</p>

<p>
«Del vescovo di Cajazo<a class="tag" id="tag41" href="#note41">[41]</a> gli disse Geronimo Scanapeco che avea le
stesse opinioni luterane.
</p>

<p>
«Del vescovo di Nola<a class="tag" id="tag42" href="#note42">[42]</a> che, prima che gli dessero l'uffizio presente,
teneva un libro luterano intitolato <i>Il Benefizio di Cristo</i>, e molto se ne
piaceva.
</p>

<p>
«Del vescovo di Civita di Penna<a class="tag" id="tag43" href="#note43">[43]</a> dice il Caserta avergli detto don
Apollonio Merenda eresiarca ch'era delle stesse sue opinioni, e credeva e
teneva quelle di Lutero.
</p>

<p>
«Del vescovo di Policastro<a class="tag" id="tag44" href="#note44">[44]</a> dice che, avendolo un giorno invitato per
esaminarlo sopra certa causa, gli mostrò una composizione che avea fatta
sopra il punto della giustificazione, nella quale si dichiarava e insegnava
conforme all'opinione del Valdes; e che udì da un Luterano, ora morto,
che, leggendo le epistole di san Paolo, aveva insegnato e predicato della
predestinazione quel che opinano i Luterani.
</p>

<p>
«Dell'arcivescovo di Reggio<a class="tag" id="tag45" href="#note45">[45]</a> dice il Caserta, e così il Gargano, che,
prima che gli si conferisse la presente dignità, stando nel suo convento,
lo visitarono essi ed altri Luterani, e che dichiarò teneva e credeva le opinioni
luterane, e che una volta nel sermone trattò della giustificazione,
e conchiuse si debba tener e credere al modo che insegnava Martin Lutero;
e che volendo un giorno uscir fuori, cavò le pantofole che aveva in piede,
e si pose le scarpe, dicendo: «Lasciatemi prender la giustificazione de' miei
piedi» e gli mostrò alcuni libri luterani che possedeva».
</p>

<p>
<span class="pagenum" id="Page_30">[30]</span>
In Calabria, oltre i Valdesi di cui discorremmo a pag. 329, dicesi serpeggiasse
il luteranesimo, e ne fossero presi molti monaci e alcuni famigliari
dell'arcivescovo di Reggio Agostino Gonzaga. Ma non ne venne notizia
al Governo che dalle fiere nimicizie tra i Monsolino e i Malgeri di Reggio,
scoppiate nel 1561 in vera guerra civile, ove i Monsolini riusciti superiori,
trucidarono i nemici. Gli uni rimbalzavano agli altri la taccia di luterani,
con tale ostinazione che il vicerè nel 1562 spedì in Calabria Pietro Antonio
Pansa, uomo di inflessibile rigore, che molti convinti d'eresia condannò al
rogo. Contansi in essi quattro cittadini di Reggio, undici di San Lorenzo,
fra cui sette erano frati cappuccini. A quelli che abjurarono fu dal Pansa
ordinato portassero sul petto e sulle spalle un panno giallo, attraversato da
una croce rossa.
</p>
</div>

<div class="chapter">
<p>
<span class="pagenum" id="Page_32">[32]</span>
</p>

<h2><a id="disc41"></a>
DISCORSO XLI.
<span class="smaller">ERETICI IN LOMBARDIA.</span>
</h2>

<p>
Nella città dove lo spirito guelfo fu lungamente alimentato dalle nimicizie
contro gl'imperatori; dove nell'età moderna questa medesima avversione
si espresse colla predilezione mostrata al principio religioso nazionale,
fino a sorgervi gli antesignani del partito neo-guelfo, è notevole come
spesso siasi pronunziata la antipatia al primato romano, e dietro ad essa lo
spirito acattolico. Il ricordo di tempi quando Milano fu città non seconda che
a Roma vi dovette contribuire non meno che la pinguedine del territorio e
l'indole degli intelletti; e così il trovarsi essa abbondevole di ricchezze, e
un de' principali centri della politica italiana. L'importanza ch'ebbe nel <span class="scp">IV</span>
secolo sant'Ambrogio e l'esser rimasti capi di un rito particolare pareva attribuire
ai successori di quello un'autorità e una rappresentanza eccezionale,
viepiù da che divennero anche capi del governo secolare e primarj
nelle assemblee del regno. Ma queste cure secolari distrassero talvolta gli
arcivescovi dall'attendere alle ecclesiastiche, e vedemmo come a Milano si
dilatassero le sêtte dei Patarini, della Guglielmina, de' Nicolaiti, e con
quanto stento Pier Damiani e sant'Anselmo inducessero questa diocesi al
celibato sacerdotale e alla soggezione a Roma.
</p>

<p>
Indizj che non trascurammo rivelano come di quelle sêtte non fosse
mai divelta affatto la radice. Gli studj umanistici, che quivi prosperarono
sotto la protezione de' Visconti, dovettero fomentarvi quello spirito d'esame
e di scherno che accompagnò la rinascenza, sicchè presto vi ottennero
ascolto le dottrine predicate in Germania. Fin dal 1521, correvano a Milano
versi in lode di Lutero, e che finivano:
</p>

<div class="poem">
<p><i>Macte igitur virtute, pater celebrande Luthere,</i></p>
<p class="i2"><i>Communis cujus pendet ab ore salus;</i></p>
<p><i>Gratia cui ablatis debetur maxima monstris,</i></p>
<p class="i2"><i>Alcidis potuit quæ metuisse manus<a class="tag" id="tag46" href="#note46">[46]</a>.</i></p>
</div>

<p>
<span class="pagenum" id="Page_33">[33]</span>
Il rozzo cronista Burigozzo parla come nel 1534 «venne a predicare in
domo un frate de Santo Augustino eremitano; e questo fu una dominica a
dì 25 januario, e predicò tutta la settimana seguente. E la dominica, primo
febraro, annunziò un perdono, con certe bolle de assolvere dei casi; e fu
messo per la cittade le cedole in stampa, qual se contenevano in ditta bolla;
ditto perdono fu messo fôra el dì de santa Maria delle Candele; e fu fatto
procession dal clero. Circondorno la ecclesia del domo de dentro, e riportorno
ditto perdono a loco suo, sempre col ditto frate e commissario de ditta
indulgenzia, e con certi confessionali, sì per li vivi che per li morti; et
ognuno che volea ditta indulgenzia (dando li danari ch'erano d'accordo), gli
davano la ditta carta, e li metteva suso il nome de colui che pagava, overo
de suoi morti; durò questo circa a otto giorni. Et in questo termino assai
homeni mormoravano, vedendo questa indulgenzia così larga; dondechè fu
trovato questa cosa essere una ribalderia, et essere false le bolle; et a questo
fu preso dicto frate et il commissario; e furono messi in prigion in casa
del capitano de justizia; e gli fu data la corda e tormenti. Al fine disseno
che era vero; e furno reponuti fin a che da Roma venisse la risposta di
quello che di lor far se dovesse; et a questo passò qualche giorni: al fine
fu concluso che fusseno mandati in galea.....»
</p>

<p>
Egli stesso all'anno seguente ricorda un processo contro sospetti Luterani,
e che gl'imputati, fra cui un prete, dopo lettane la condanna, furono
in duomo riconciliati dall'inquisitore e dall'arcivescovo, obbligandoli per
alcune domeniche a starsi alla porta maggiore, vestiti di sacco, e con una
disciplina flagellarsi dal principio della messa fino all'elevazione.
</p>

<p>
Nel 1536 trovandosi a Milano il cardinale Morone, Paolo III con breve
26 giugno gli ordinò di vigilare che si svellessero alcuni errori, che in
quella città andavansi disseminando<a class="tag" id="tag47" href="#note47">[47]</a>.
</p>

<p>
Il senato mandò legati ai Grigioni per impedire si eseguisse in Valtellina il
decreto che partecipava ai predicanti i benefizj delle chiese cattoliche. Venuto
nel 1555 governatore il duca d'Alba, famoso persecutore di Luterani in
Ispagna e nel Belgio, esacerbò i rigori, e il grigione Federico Salis, colle
esagerazioni e colla credulità consueta in tempi faziosi, scriveva al Bullinger
aver quello promesso al papa di sterminare gli eretici dalla Lombardia. Il
Fabrizio soggiungeva aver costui bruciato due Cristiani, un de' quali frate di
non sa qual Ordine, come non ne sa bene la storia; che fu bruciato un sellajo,
e appena passa settimana che non si veda qualche esempio<a class="tag" id="tag48" href="#note48">[48]</a>. Frasi
da giornalista, vaghe, nè appoggiate che alla diceria.
</p>

<p>
Ben è certo che nel 1556 Paolo IV lagnavasi col Morone sudetto, milanese,
che a Milano si fossero scoperte conventicole di persone ragguardevoli d'ambo
i sessi, professanti gli errori di frà Battista da Crema<a class="tag" id="tag49" href="#note49">[49]</a>. Nel registro dei
giustiziati, tenuto dalla confraternita di San Giovanni alle Case Rotte, sotto
il 23 luglio 1569 trovo abbruciati «un frate di Brera e Giorgio Filatore
<span class="pagenum" id="Page_34">[34]</span>
(degli Umiliati) quali erano luterani»: e un Giulio Pallavicino della Pieve
d'Incino eretico, che «fu messo sul palco in duomo l'anno 1555 e 1573;
poi il 1 ottobre 1587 fu morto, dopo essersi confessato e comunicato.
</p>

<p>
Fra le <i>Prediche di teologi illustri</i> pubblicate da Tommaso Porcacchi ne
sta una di frate Angelo Castiglione da Genova, recitata nel duomo di Milano
il 1553, per consolare alcuni i quali doveano, subito dopo la predica,
abjurare l'eresia.
</p>

<p>
Milanese era frà Giulio Terenziano o di san Terenzio, che imprigionato
a Venezia, potè fuggire oltremonti, e stampò opere ereticali col pseudonimo
di Girolamo Savonese. Il Gerdesio (pag. 280) mal lo confonde con Giulio
da Milano, agostiniano apostata, che predicò fra' Grigioni, e, da Poschiavo
apostolava la Valtellina e l'Engadina, in Isvizzera pubblicò la prima e seconda
parte delle prediche da lui recitate in San Cassiano di Venezia nel
1541, dov'egli stesso narra aver fatto ventidue prediche, le quali furono
condannate. Di lui conosciamo una «Esortazione al martirio; vi son aggiunte
molte cose necessarie di sapere a' nostri tempi, come vedrai nel
voltar del foglio;
</p>

<p>
«Se a cristiano è lecito fuggire la persecutione per causa della fede;
</p>

<p>
«La passione di Fannio martire;
</p>

<p>
«Epistola a li Farisei ampliati;
</p>

<p>
«Epistola contro gli Anabaptisti, scritta a una sorella d'Italia;
</p>

<p>
«Una pia meditazione sopra del <i>Pater noster</i><a class="tag" id="tag50" href="#note50">[50]</a>».
</p>

<p>
Morì vecchissimo nel 1571, nè sappiamo di che casato fosse.
</p>

<p>
Anche frà Girolamo da Milano fe da pastore a Livigno in Valtellina, dove
introdusse dottrine antitrinitarie.
</p>

<p>
Di connivenza alle massime nuove è prova l'essersi a Milano tenuto gran
tempo per maestro Aonio Paleario, benchè tacciato di disseminarne. E
nella Biblioteca Ambrosiana abbiamo lettere sue, dove ringrazia il senato
perchè neppure in tempo di gran carestia non lo lasciò mancar di nulla.
</p>

<p>
Anche Celio Curione, del quale divisammo nel discorso XXIX, sottrattosi all'Inquisizione
piemontese, ricoverò a Milano, v'ottenne una cattedra e ospitalità
dalla famiglia Isacchi, colla quale villeggiava a Barzago in Brianza, e
della quale sposò una fanciulla: e sebbene il papa insistesse perchè il senato
milanese nol tollerasse, i giovani studenti lo difendeano così, che non si
osava porgli addosso le mani; e sol dopo tre anni ritirossi a Venezia.
</p>

<p>
Il tante volte citato Caracciolo sa che «a Milano v'erano molti preti e frati
e secolari eretici; capo di questi fu un don Celso canonico regolare, eretico
marcio, e quel che fu peggio, era valente predicatore e favorito tanto dai
nobili e dalla città, che il <i>povero</i> inquisitore, ancorchè in fin dal principio
s'accorgesse delle sue proposizioni eretiche, tuttavia si ritenne dal processarlo.
Costui infettò particolarmente il castellano suo grande amico.
L'esito fu che alla fine, vedendosi processato dal Muzio per ordine del
<span class="pagenum" id="Page_35">[35]</span>
Sant'Uffizio di Roma, se ne fuggì a Ginevra, e di là mandava lettere ed
avvisi a' suoi amici».
</p>

<p>
Intende Celso Martinenghi, bresciano, del quale tocchiamo altrove: ma
in paese nè di lui trovammo menzione, nè di altri. Che però la diffusione
dell'eresia fosse temuta ce l'attesta questa provisione dell'arcivescovo Arcimboldi,
che sedette dal 1550 al 55.
</p>

<div class="blockquote">
<p>
Volendo il reverendissimo ed illust. signor Giovanni Angelo Arcimboldo, per grazia di
Dio e della santa sedia apostolica arcivescovo di Milano e cesareo senatore, e il molto
reverendo signore Bonaventura Castiglione prevosto di Sant'Ambrogio di Milano, commissario
generale apostolico contro la eretica pravità in tutto il dominio di Milano, provedere
che non seguino inconvenienti e scandali contro la santa fede cattolica ed apostolica
nella città e diocesi di Milano; anzi volendo a suo potere provedere alla salute delle
anime d'ogni fedele cristiano, e levare ogni errore e inconveniente che puotesse occorrere:
per tenor delle presenti, ancora con partecipazione e consenso dell'illustrissimo ed
eccelentissimo Senato Cesareo di Milano, ordinano e comandano che nell'avvenire,
nessuno, sia di qual grado e religione si vegli, nè prete o altra persona ecclesiastica o
laica, non ardisca nella città nè diocesi di Milano in alcuna chiesa o luogo di qual condizione
o sorte si voglia, ancora fosse nelle loro proprie chiese o case, predicare, o
leggere altrui la Sacra Scrittura, senza speciale licenza in scritto delli prelati monsignori,
proibendo a qualunque prepositi, priori, rettori, guardiani e ministri delle chiese della
città e diocesi di Milano, che non ammettano alcuno a predicare, nè leggere senza licenzia,
come di sopra, sotto le medesime pene. Ancora non recedendo dagli altri ordini
e cride fatte in questa materia de' libri proibiti, ordinano e comandano che non sia persona
alcuna, di qual stato, grado o condizione si voglia, la qual presuma condurre, vendere,
nè far vendere, nè donare in modo alcuno libri latini nè volgari, di qual sorte si
voglia, nelli quali si tratta della Sacra Scrittura, se avanti siano condotti, non presentano
alli prefati monsignori, o a chi sarà da loro a questo deputato, la nota <i>sine
descriptione</i> di tali libri, sotto pena di escomunicazione <i>latæ sententiæ</i>, e di scudi cento
per cadauna volta e per cadauno contrafaciente, la terza parte da esser applicata all'officio
de l'Inquisizione, un'altra terza parte alla Cesarea Camera, e l'altra terza parte
all'accusatore, il quale sarà tenuto secreto, e se gli darà fede con uno testimonio degno
di fede. In le quali pene incorreranno, e così fin adesso si declara essere incorsi li conduttori
scienti, o compratori di tali libri, ancora che li libri fossero ascosti in altre robe
o mercanzie.
</p>

<p>
Ancora ordinano e comandano, che tutti li librari e ligatori di libri, condottieri o
venditori, fra due mesi prossimi avvenire debbano avere fatto inventario di qualunque
sorte di libri, così latini quanto volgari, quali si ritroveranno avere presso di sè e in
suo potere, tanto nelle stanze, quanto nelle botteghe loro, e presentare l'inventario sottoscritto
di loro mani all'officio delli prefati monsignori, sotto pena di escomunicazione e
scudi cento per cadauno, per la terza da essere applicata all'officio dell'Inquisizione, un
altra terza parte alla Cesarea Camera, e l'altra terza parte all'accusatore: e nello avvenire
non possino tenere in bottega, nè in casa propria, nè ad altri vendere nè donare nè
comprare alcuni libri che non siano descritti nelle liste e inventarj presentati all'officio
delli suddetti monsignori. E se si trovasse alcuno, che avesse venduto o donato o altramente
dato alcuno libro, che non si trovasse scritto nelle dette liste e inventario, <i>ipso
jure et facto</i> s'intenda essere incorsi, ed incorrano nella pena di escomunicazione, e di
scudi dieci per cadauno libro, e qualunque volta; da essere applicati nelli modi e forme
come di sopra; si tenerà secreto l'accusatore, al quale si crederà con uno testimonio
<span class="pagenum" id="Page_36">[36]</span>
degno di fede, acciocchè per l'avarizia non si abbiano per librari o mercanti di libri a
non propalare e presentare li libri eretici e proibiti, che per l'Officio dell'Inquisizione se
gli fa sapere, che presentando loro all'Officio dell'Inquisizione se gli provederà acciò non
restino in danno, mentre la presentazione si faccia fra dieci giorni prossimi.
</p>

<p>
Ancora ordinano e comandano a tutti quelli, li quali hanno presso di sè alcuni libri o
scritture, di qual sorte voglia, li quali siano eretici, o che non si ammettano dalla santa
Chiesa cattolica e apostolica, e siano di qua in dietro per alcun arcivescovo, inquisitore,
sive commissario, proibiti, e massime gli infrascritti qua di sotto annotati, che,
nel termine di mese uno prossimo, li vogliano avere consegnati nelle mani delli prefati
monsignori, da' quali saranno assolti da tutte le censure e pene, nelle quali fossero incorsi:
e passato detto termine, non si ammettono più, anzi contra di loro si procederà
irremissibilmente non solo alla pena, nella quale saranno incorsi, ma ancora in maggiore
pena, secondo la qualità delle persone, all'arbitrio delli monsignori: e chi accuserà
sarà tenuto secreto, avrà la terza delle pene pecuniarie come di sopra.
</p>

<p>
Ancora ammoniscano ogni e qualunque fedele dell'uno e dell'altro sesso, o di qualunque
stato, grado o condizione e dignità, che, sotto pena di escomunicazione <i>latae sententiæ</i>
e di scudi cinquanta d'oro, da essere applicati per uno terzo all'ufficio de l'Inquisizione,
un altro terzo alla Cesarea Camera, e un altro terzo all'accusatore, qual sarà tenuto secreto,
infra giorni trenta dopo la pubblicazione delli presenti, cioè dieci per il primo,
dieci per il terzo e perentorio termine e monizione canonica, che debbano avere denunciato,
revelato e notificato se hanno conosciuto o udito alcuno eretico, o suspetto, o
diffamato d'eresia in la città o diocesi di Milano. Similmente avere notificato per nome
e cognome tutti quelli, li quali straparlano delli articoli della fede, delli sacramenti della
Chiesa, delle ceremonie, della autorità del Sommo Pontefice, e delle altre cose pertinenti
alla fede cattolica e sacramenti ecclesiastici. Similmente quelli che dimandano o pregano
li demonj, o che loro sacrificano, o che li fanno sive prestano altri divini onori, e
chi dà ajuto alli Luterani o altra sorte d'eretici o sospetti d'eresia. Rendendo sicuro
caduno e qualunque che avesse in premisse cose, o alcuna di loro errato, che comparendo
personalmente innanzi alli sudetti monsignori nel termine d'uno mese prossimo,
si accetteranno a penitenza secreta, e si libereranno ed assolveranno gratis e senza
spesa alcuna.
</p>

<p>
E più se alcuno Luterano, o altramente eretico, spontaneamente comparesse e accettasse
la penitenza, o non interrogato denunciasse alcuno complice, esso notificante sarà
tenuto secreto, e guadagnerà il quarto delle pene pecuniarie, e beni che si potessero
esigere e conseguire giustamente, secondo i termini della ragione di tali complici e
delinquenti.
</p>

<p>
Declarando che, se alcuno contravenisse in alcuna delle sopradette cose, e da se stesso
si notificasse e denunciasse li complici, che si assolverà dell'escomunicazione e pene,
nelle quali fosse incorso, e se gli darà la terza parte della pena pecuniaria, che si esigerà
dalli complici.
</p>

<p>
Certificando ogni persona, che le licenze e altre cose, che si faranno e si concederanno
in tutti li premessi casi, si faranno e concederanno gratis e senza pagamento alcuno,
ancora inerendo alle determinazioni della santa Madre Chiesa, la quale non immeritamente
ha statuito e ordinato per la salute di tutte le anime, che ogni fidele cristiano dell'uno
e l'altro sesso, dopo che saranno pervenuti alla età della discrezione, ogni e qualunque
suo peccato, almeno una volta l'anno abbiano a confessarsi al proprio confessore;
ingiuntali la penitenza, per le proprie forze studiino adempirla, pigliando riverentemente
almeno ad ogni pasqua di risurrezione del nostro Signore, il santissimo sacramento
della Eucaristia, salvo se per caso di consiglio del proprio sacerdote, per qualche giusta
e ragionevole causa, si ordinasse che dovesse astenersene; altramente vivendo, non
<span class="pagenum" id="Page_37">[37]</span>
si ammetta nell'ingresso della Chiesa, e morendo non gli sia concesso la cristiana
sepoltura.
</p>

<p>
Oltra di questo, esso monsignor reverendissimo arcivescovo, inerendo alle determinazioni
della santa Madre Chiesa ordina, che tutti i fedeli cristiani dell'uno e l'altro sesso,
vogliano in qualunque festa di pasqua della resurrezione del nostro Signore, o almeno
per tutta l'ottava d'essa pasqua, confessare i suoi peccati al sacerdote, e pigliare il santissimo
sacramento della Eucaristia, secondo la predetta determinazione della santa
madre Chiesa: altramente, non rispettando qualità nè grado di persona alcuna, si scomunicheranno
per nomi e cognomi, e saranno cacciati fuora delle chiese con gran vitupero:
e morendo in tale errore e pertinacia, se sepelliranno al terragio: e a quelli che
per due anni continui non si saranno confessati nè comunicati gli se procederà contra,
e saranno puniti nelle pene di ragione e delli sacri canoni; etiam, se sarà spediente, con
intervento del cesareo fisco.
</p>

<p>
Ed acciocchè non si possa pretessere ignoranza, nè pigliare scusa alcuna, per tenor
delli presenti esso monsignore ammonisce per il primo, secondo, terzo e perentorio
termine tutti i prepositi, rettori, vicerettori, capellani, curati, sacerdoti e altri ministri
delle chiese della città e diocesi di Milano, che in cadauna e tutte le domeniche della
quadragesima di qualunque anno, alle loro Messe, nelle ore che si troverà congregato
maggiore popolo, sotto pena di escomunicazione e di scudi vinticinque per cadauno
contrafaciente o meno osservatore della presente ordinazione, da essere applicati alla
fabbrica della chiesa maggiore di Milano, vogliano avvisare ed ammonire tutti li fideli
cristiani, che nella solennità di pasqua scorrente, o almeno per tutta l'ottava della pasqua,
si confessino, e si comunichino come di sopra, altramente si pubblicheranno per escomunicati.
E affine che le presenti ammonizioni e comandamenti pervenghino a comune
utilità di tutti, dopo la pubblicazione fatta nel cospetto del popolo, li sudetti monsignori
reverendissimo e illustrissimo e molto reverendo Comissario Generale comettono e mandano,
che siano affisse, inchiodate alle porte della chiesa maggiore di Milano, e della
chiesa di Santo Ambrogio maggiore, e della Scala di essa città. Nelle altre città del
dominio manda il sudetto Generale Comissario siano affisse alle chiese loro maggiori,
acciocchè da tutti possan essere vedute, lette, ed alla giornata pubblicate, nè rimanga
iscusazione d'ignoranza di non avere inteso quello che si è patentemente pubblicato.
Dato in Milano, l'anno 1551.
</p>
</div>

<p>
Ben presto, a capo dell'arcidiocesi milanese venne uno de' più zelanti
promotori della riforma cattolica, Carlo Borromeo. E in relazione a quanto
accennammo da principio, è notevole l'avversar che fecero i Milanesi a
un santo, il quale, a tacer la pietà, fu ammirato per una splendidissima
carità e per insigni istituzioni, tanto che, in un tempo dei più esorbitanti, fu
presentato all'imitazione come modello di ottimo patriota<a class="tag" id="tag51" href="#note51">[51]</a>. L'emendazione
ch'egli volle fare dei frati Umiliati gli concitò l'inimicizia di questi, spinta
fino a tirargli una fucilata. I gran savj milanesi poi mormoravano che il
Borromeo volesse far troppo; pretendesse al monopolio della carità, anzichè
lasciar che tutti la applicassero come più voleano; criticavano quel che facea,
suggerivano quel che avrebbe dovuto fare; asserivano che il tanto suo adoprarsi
venisse per ambizione d'esser nominato, per fare scomparire gli altri,
per acquistarsi l'aura popolare. Ai pensatori s'insinuava come le tante sue
riforme fossero puerili, da sacristia, come volesse sostituire in man de' nobili
<span class="pagenum" id="Page_38">[38]</span>
il rosario alle spade, i confratelli ai bravi, i tridui ai duelli, invilendo così
la nazione milanese. Alla plebe si insinuava com'egli co' suoi divieti contro
le profanazioni della festa, contro il prolungamento delle gazzarre carnovalesche,
diminuisse i divertimenti, che pur sono la ricreazione del povero
popolo e un giusto sollievo dopo tante fatiche. Poi, sempre per patriotismo,
s'insinuava all'autorità ch'egli voleva far prevalere la sua giurisdizione, a
scapito della secolare; che invadeva le competenze del municipio o del governo;
che, durante la peste, quando i governatori erano fuggiti ed
egli era rimasto a dividere ed alleviare i patimenti, aveva sin fatto decreti
ed esecuzioni, represso i ribaldi, e altri atti, che son devoluti solo ai
magistrati.
</p>

<p>
E coi magistrati sostenne lotte durissime; e i cittadini si piacquero di
trarne occasione di scandali; e il capitolo di Santa Maria della Scala arrivò
fin a chiudergli in faccia la porta della Chiesa: dalla stessa autorità
municipale accusato al papa e al re come trascendente in fatto di giurisdizione,
Carlo più d'una volta dovette interrompere le sante sue sollecitudini
per andar a Roma o spedire a Madrid, onde scagionarsi. E se non
vorremmo sostenere ch'egli avesse sempre ragione nella quantità e nei
modi, nessun ci contraddirà se asseriamo che sempre era mosso da rettissime
intenzioni.
</p>

<p>
Ciò sia di conforto a' suoi successori; e in simili contrarietà pensino come
la giustizia soglia rendersi anche qui dopo la morte.
</p>

<p>
Restano, ed hanno vigore ancora moltissimi atti del suo episcopato, ma pochissimi
si riferiscono ad eretici di quel paese. Giulio Poggiano, di Suna
nel novarese, uno de' più belli scrittori latini di quel tempo, adoprato
come secretario di molti cardinali, della Congregazione del Concilio Tridentino
e di san Carlo, in lettera al cardinale Sirleto descrive la venuta di
quest'arcivescovo a Milano nel 1565, e come «cantò messa nel duomo, dove
fu il principe e il senato con tutti li magistrati..... È ferma opinione che
fossero alla messa più di venticinque mila persone. Un canonico fece una
orazione al cardinale assai impertinente e lunga, <i>nihil boni præter vocem
et latera</i>. Il cardinale a mezza messa fece un sermone, nel quale parlò della
giustificazione, a proposito del vangelo <i>Plantavit vineam</i>. Della materia
se n'era informato dal padre Benedetto Palmio....»
</p>

<p>
Da qui appare che il santo toccava anche nelle prediche ai punti fondamentali
della dottrina. Il Poggiano aggiunge: «Ho inteso che, oltre all'Aonio,
qui sono due o tre letterati, ma perchè, non so per qual disgrazia
o maledizione loro, si mormora che sono infetti di opinioni poco
cattoliche, son risoluto di non parlargli, nè vederne alcuno»<a class="tag" id="tag52" href="#note52">[52]</a>.
</p>

<p>
La vicinanza della Lombardia al Piemonte pose Filippo II in paura non
ne contraesse le nuove credenze, sicchè insistette presso Pio IV onde potervi
istituire l'Inquisizione alla spagnuola, cioè indipendente dal vescovo
<span class="pagenum" id="Page_39">[39]</span>
e dai magistrati. Portata la domanda in concistoro, molti cardinali vi repugnavano;
nè il papa inclinava a far questo infausto dono a' suoi concittadini:
pure alfine vi consentì nel 1563. Sbigottissene il paese, fioccarono
i reclami; il governatore Cordova mandò procurando dissuaderne il re. Al
quale la città deputò Cesare Taverna e Princivalle Besozzi, ma non conosciamo
nè le commissioni date loro nè l'esito. Bensì nell'archivio diplomatico
stanno le commissioni, che furono date ad altri, che al tempo stesso e
per lo stesso effetto erano inviati a Roma. Eccole:
</p>

<div class="blockquote">
<p>
Istruzione di quanto avranno a dir e negoziar in nome di questa città l'illustre signor
conte Sforza Morone e molto magnifico signor Gotardo Reina, vicario di provisione, oratori
in nome di questa città appresso a sua santità nostro signore.
</p>

<p>
L'illustri e molto magnifici signori sessanta, rappresentanti il consiglio generale della
città di Milano, hanno fatto elezione delle persone de v. s. quale vadino a Roma con
la maggior celerità sia possibile, e prima ricorreranno dalli illustrissimi signori don
Aloisio de Avila commendatore maggiore, e ambasciatore Vargas, e baciatogli le mani
in nome di questa città, gli presentaranno le lettere credenziali che se gli danno, e
gli esporranno che, essendo avvisata e certificata questa città come si tratta di porre
costì una Inquisizione molto più rigorosa del solito, il che ha fatto stupire, e restar
piena di meraviglia tutta la città e Stato, vedendo che tutte le novità aggravano e
danno infinita discontentezza alli popoli, e eterno aggravio appresso a tutta Italia e
cristianità. Perciocchè essendo stata questa città delle prime del mondo, che ricevettero
la santissima fede del nostro Signore Gesù Cristo, sino al tempo di San Barnaba
apostolo, e così per mille cinquecento e venti anni e più sempre è perseverata nella
santissima fede cattolica romana, nè mai ha deviato in cosa alcuna. Questa città fu
la principale che scacciò li Ariani, e sotto li imperatori Greci, che favorivano le eresie
più presto si lasciò quasi distruggere e desolare, che mai consentirgli. Furono a Milano
a migliaja de questi cittadini fatti martiri per non voler consentire ad adorare li falsi
Dei, siccome gli comandavano Diocleziano e Massimiliano Erculeo imperatori, quale
Massimiliano allora abitava in questa città, e qui depose l'impero, e più sotto Valerio
Maximino suo successore: e come altro Massimiano inondò la nostra città del sangue
de martiri, e molto più sotto l'imperio del terzo Massimiano erede del tirannico furore
del primo e secondo suoi predecessori, si numerano più martiri milanesi, fatti per la fede
del nostro Signore Gesù Cristo, che non sono di quattro altre città delle prime. Non si
ritrova che da molti e molti anni in qua a l'ufficio della santissima Inquisizione sia mai
stato, non che condannato, ma anche accusato alcun milanese; come sua santità potrà
venirne in cognizione ordinando che gli sia fatta relazione delli processi fatti alla santissima
Inquisizione, ovvero mandato li libri. E se alcuni sono stati accusati e condannati,
quali abitavano in questa città, non sono milanesi, onde non accade la medicina
dove il corpo è sano, nè la pena rigorosissima e il proceder simile dove mai non fu
delitto nè superstizione. Poichè questa nuova istituzione non è mai stata introdotta nè
in questa città, nè in questo Stato nè in alcuna parte delle nostre regioni, e così siamo
perseverati per più di mille cinquecento venti anni continui, nè ora è accaduto, ovvero
accade cosa, per la quale si abbi di caricar le città dello stato d'una sì insolita ed infamatoria
novità, stando la città e Stato caricata e colma d'ogni sorta di carichi, nè per
soprasomma se gli dovrebbe aggiungere questa sì universalmente mala contentezza di
tutto lo Stato, il quale presuppone che questo gli sia peggio, che se tutto fosse distrutto e
desolato. E sebbene alcuni delli vicini sono macchiati della maledetta, e scellerata eresia,
non è però da temere che un popolo, nè alcuno del popolo tanto cattolico, tanto pio e
<span class="pagenum" id="Page_40">[40]</span>
tanto confirmato nella nostra religione si debba mai partir o separarsi dall'unione della
santa madre Chiesa Romana, nella quale per tante e tante centinaja d'anni è perseverato
e persevera, il che apertamente dimostrano tanti ospitali, tanti luoghi pii, tanti monasteri,
tante chiese, tante congregazioni, che si mantengono con le elemosine si fanno, e
si edificano ogni giorno, e si esercitano in questa città, ed il concorso universale che si
fa da tutti e continuamente alli divini officj, e sagramenti e all'udir le sacre prediche,
e a pigliar le santissime Indulgenze, alle quali tutte concorre indistintamente e a
gara tutto il popolo. Chi potrebbe tener le lagrime veggendo in tutte le chiese parrocchiali
di questa città, quali sono infinite, in un medesimo tempo pubblicamente esposto
il santissimo corpo di nostro Signor Gesù Cristo, avanti il quale, giorno e notte senza
intermissione ogni sorta di gente umilissimamente con singulti e pianti, misti con
grandissimi prieghi e supplicazioni, e con ogni sorta di voti supplicano la divina clemenza,
ragionando tutti i tempi delle divine litanie, e d'ogni sorta di salmi e orazioni,
che si degni infondere e inspirare la grazia dello santissimo Spirito nelli cuori di sua
beatitudine, suo vero vicario in terra, e di S. M. che sono in mani sue, quello che sia per
onore della santissima sua Chiesa e che convenga alla religione e pietà nostra antichissima,
acciocchè dove meritiamo lodi non siamo infamati appresso tutta la cristianità
senza colpa nostra, il che parerebbe troppo duro a questa città tanto ubbediente, affezionata
e schiava a sua santità e sua maestà, di vedersi con questa innovazione senza
sua colpa quasi infamare. Il che risulterebbe in non poco dissertivo a S. M. perchè essendo
il nervo di questa città le mercanzie e arti che qua si esercitano, tanto dispiace
questa cosa a tutti, che sarebbe fargli abbandonare per una gran parte, e trasportar le
merci e arti altrove, donde ne patiranno assai li dazj e entrate di S. M. perchè la
città, e così la patria di sua santità, si verrebbe a despopolare, il che si comincia a fare
sin ad ora, perchè non si ritrova chi voglia per prezzo ancorchè vile comprar alcuna
cosa di stabile; impauriti come sono della fama di questa innovazione.
</p>

<p>
E se rispondesse che questo si fa per conservar pura e chiara questa città, atteso
l'incendio e il fuoco che arde nelli vicini nostri, e per la contrattazione che si fa tra
essi e noi, si può rispondere come di sopra, che al corpo sano e alla virtù continuamente
esperimentata non si ha da adoperare più forte medicina, ovver maggior freno del
solito, anzi il dar medicina ad un sano gli porta spasmo e repentina morte. Ma quello,
che non meno importa sarebbe questo ungere la piaga di contrario liquore, perchè essendo
a questa città alcuni delli vicini eretici veri nemici a noi, per essere noi cattolici
e essi scismatici, veggendo il modo rigoroso della Inquisizione, dubita che, acciecati
dall'odio ed ardenti dal furore, somministrarono falsi testimonj contro di noi cattolici
per infamarne e distruggerne. E se è bastato l'animo ad un eretico ammazzar il
principe di Ghisa, generale di un tanto re, circondato e amato da un tanto esercito, e
macchinar nella propria vita del re cristianissimo per esser cristiano, che cosa faranno
potendone rovinar nell'onore, nella vita e nella roba con falsi testimonj? E per le sacre
istorie si vede esser così stato fatto per li eretici alli cattolici e sovente, e ne bastino alcuni
esempj di Eustachio episcopo d'Antiochia, che per esser cattolico, li Ariani colla falsa
deposizione d'una donna, alla quale allora per il rigore si credeva, ingiustamente fu
detenuto, e poi scoperto ma tardo, fu restituito all'episcopato: e san Atanasio illustre
e santissimo uomo episcopo de Alessandria, dalli Ariani sotto Costantino imperatore cristianissimo
fu per simili vie ancora nel Concilio Niceno tanto travagliato e per tanti
modi, che si può dir ebbe infiniti martirj. L'altro delle persecuzioni per testimonj falsi
fatte a san Gerolamo dalli eretici sono notissime. Nè una legge conviene a tutti li popoli,
siccome nè un rimedio ad ogni infermo, e manco alli sani. E qua vi sono bonissimi ordini
sopra la santissima Inquisizione, i quali si servano. Egli è un tribunale della santissima
Inquisizione, osservato con antichissima consuetudine, nel quale, conforme alli sacri
<span class="pagenum" id="Page_41">[41]</span>
canoni, intervengono molti teologi di tutte le religioni, molti ecclesiastici, per assessori
molti dottori del collegio di Milano e un senatore: al qual tribunale non gli manca
alcuna sorte di braccio e ajuto, chiamandolo, e dal principe, e dal senato, e hanno ogni
autorità opportuna, e l'illustrissimo e invitto principe di Sessa più e più fiate si è offerto
in pubblico di prender con le proprie mani li eretici, e consegnarli all'Inquisitore
e ne ha mandato a prender dalla sua guardia tanto da piedi, quanto da cavallo.
Nè manca al Sant'Officio d'ogni ajuto l'eccellentissimo senato, e questo è notorio.
</p>

<p>
E perciò si supplica sua santità sia contenta non dar credenza alle false lingue,
nè a chi, forse sotto specie di bene, non cessa seminar zizzania. E se per tanto tempo
alcuni delli vicini eretici non hanno mai potuto infettare questa città, il che si ha da tener
per certo, non riuscirà nell'avvenire con l'ajuto del nostro Signore Iddio. E se altrimenti
è stato persuaso sua santità ovvero a sua maestà, è proceduto da persone o male
informate, o malevole, e poco amorevoli al beneficio di sua maestà, e di questa città.
</p>

<p>
E perciò le signorie vostre diranno esser venute in nome di questa città da sua
santità per supplicare come a vicario del sommo Iddio in terra, e trattandosi di cose della
fede, e per essere sua santità della nostra patria, e nostro vero padre e protettore, alla
cui santità è notissima la nostra religione, e sincera e vera fede con le opere verso l'onnipotente
nostro Signore Iddio, acciò sua santità non solo non venga in questa opinione
de innovare cosa alcuna in questa causa, ma ancora ne ajuti e favorisca appresso la
serenissima cattolica maestà del re n. s., che per le suddette cagioni si contenti fare il
medesimo, e ne tenga in quell'opinione, che convien esser tenuti sì buoni, sì veri e sì
antichi cristiani, e amorevoli e fedeli soggetti a S. M., come noi siamo, e devoti alla
sedia apostolica, e che di questo ne faccia piena fede a sua santità e di ciò ne resteremo
tutti, e in universale e in particolare obbligati alli predetti signori, e che per questo
la nostra città non ha ancora inviato oratori da sua maestà.
</p>

<p>
Poi le signorie vostre andaranno a baciar le mani all'illustrissimo e reverendissimo
cardinale Borromeo, nostro arcivescovo e pastore, supplicandolo in nome di questa città
di favore e ajuto presso sua santità, sì per essere di questa comune patria, sì per
trattarsi dell'interesse de sua signoria illustrissima, non solo come nobilissimo membro
di questa patria, ma come pastore e arcivescovo, al quale appartiene ordinariamente la
cura e cognizione della fede e della Inquisizione, e dell'onore del suo gregge: onde
parerebbe, che per trascuraggine de suoi agenti fosse bisogno di nuovo ordine e più
rigoroso tribunale: sì per essere e per sangue, e per dignità e per valore sua signoria
ill. tanto grata a sua santità, e perciò sia contento aggiustar il negozio, e introdurre le
signorie vostre da sua santità<a class="tag" id="tag53" href="#note53">[53]</a>.
</p>

<p>
E così ancora le signorie vostre procureranno il medesimo con l'illustrissimo e reverendissimo
cardinale San Giorgio, e reverendissimo signor Castellano di Sant'Angelo, e
col reverendissimo Datario, e altri nostri cittadini, e con tutti li illustrissimi, e reverendissimi
cardinali in Roma, e con ispecie con li illustrissimi e reverendissimi cardinali
Santa Croce, Ferrara e Castelli, quali s'intende averne favoriti, ringraziandoli sommamente
e supplicandoli di consiglio e favore, che tutti insieme gli siam perpetuamente
obbligati, dando a ciascuno le lettere credenziali, che se gli danno: ed allo reverendissimo
Alessandrino dandogli le lettere, e pregando ne voglia aggiustare. E poi fatti
tutti questi e altri caldi officj, quali meglio pareranno alle signorie vostre circa questo
negozio, le signorie vostre procureranno quanto più presto baciar li santissimi piedi
di sua santità, supplicandola come di sopra, presentando a sua santità le lettere di credenza
che se gli danno.
</p>
</div>

<p>
Da questa nota, così stranamente mista di rozzezza e pretensione, appare
quanto fosser temuti dai Milanesi da un lato la reputazione di eretici, dall'altro
<span class="pagenum" id="Page_42">[42]</span>
i danni che ridonderebbero dall'Inquisizione fin ai loro commercj
e ai possessi.
</p>

<p>
Contemporaneamente Brivio Sforza era spedito allo stesso fine al Concilio
di Trento; ed è riferito dagli storici che esso e un altro ambasciadore supplicarono
i prelati e cardinali della Lombardia ad aver pietà della patria
comune, la quale, se ai tanti mali s'aggiungesse questo gravissimo, vedrebbe
molti cittadini migrare. Che se quelli che esercitano il Sant'Uffizio in Ispagna,
sotto gli occhi proprj del re, abusavano tanto, e rigidamente pesavano
sui compatrioti, che non farebbero nel milanese, lontano e non amato? I
prelati lombardi del Concilio, uniti scrissero al papa e al cardinale Borromeo,
come quello a cui viemmeglio spettava la tutela della patria, e mostravano
come qui non militassero le ragioni che l'aveano fatto istituire in Spagna;
che, oltre portare sicura rovina nella Lombardia, avrebbe avviato a istituirla
anche nel regno di Napoli, con diminuzione dell'autorità della santa sede,
giacchè i prelati si sarebbero conservati devoti non ad essa, ma al principe.
</p>

<p>
Anzi i Padri domandavano che nei decreti del Concilio si mettesse qualche
espressione, che esentasse e assicurasse i vescovi dal Sant'Uffizio spagnuolo,
e stabilisse il modo delle procedure. Il cardinale Morone, presidente
al Concilio, dava qualche promessa di ciò, ma non ne fu fatto nulla; pure
l'incidente tenne turbato e sospeso quel sinodo finchè non si seppe che il
governatore duca di Sessa, vedendo pericolo che i Milanesi imitassero i
Fiamminghi e si facessero protestanti, sospese il decreto, che poi fu lasciato
in dimenticanza.
</p>

<p>
In una relazione dello Stato di Milano di quel tempo, deposta nella biblioteca
Trivulzio, leggiamo: «Essendo il re di Spagna e per sua propria
volontà e per varj suoi rispetti principe veramente cattolico, di sua volontà
e comandamento nello Stato di Milano sono gravemente perseguitati gli eretici,
e novamente ha comandato sua maestà che tutti i fuggitivi degli altri
Stati d'Italia per la religione, non siano tollerati nel detto Stato, per provvedere
che non infettino gli altri. E di più si suppone che al presente sua
maestà disegni d'introdurvi l'Inquisizione al modo di Spagna: mossa a ciò
non tanto da zelo delle cose della religione, quanto da molti sospetti in che
sono entrati gli Spagnuoli del suo consiglio, a suggestione di quelli che
sono in Milano, circa alla devozione verso lei de' sudditi di quello Stato;
vedendo gli Spagnuoli che niuna cosa possa maggiormente tener in freno
i suoi vassalli, che la severità di questo Ufficio. La quale essendo grandemente
abborrita dai Milanesi per il sospetto che hanno che, con questa
via, abbiano ad essere spogliati di tutti i loro beni, si fa giudizio che abbiano
a rendersi molto difficili in accettarla».
</p>

<p>
Segue riferendo che, al 29 agosto 1564, pubblicavasi dal governatore
De la Cueva una grida, per la quale «informata, l'enissa mente di sua maestà
essere che tutti i Regni e Stati, e massime lo Stato di Milano siano preservati
<span class="pagenum" id="Page_43">[43]</span>
da ogni pravità eretica....... in nome di sua eccellenza si fa pubblica
grida..... che niuno il quale sia eretico dannato nominatamente, o fuggito
di mano dell'Offizio della Santa Inquisizione, o scacciato dal suo paese
e da' suoi signori per causa d'eresia, o partito da qualsivoglia parte e luogo,
e andato in altra parte e luogo ovver paese, dove e acciò possa vivere liberamente
in eresia, ardisca di stare, praticare, nè vivere nel detto Stato
di Milano, sotto pena della disgrazia di sua maestà cattolica, e di essere
punito dall'Offizio della Santa Inquisizione secondo le sacre leggi. Item
sua eccellenza ordina e comanda che, capitando alcuno il quale si sappia
esser tale, come di sopra, nel detto Stato di Milano ad ostaria, che gli
osti e padroni de li luoghi prefati, barcaroli e portinari siano tenuti subito
a dar notizia di tali eretici e ut supra alli prefati inquisitori, e prestargli
ogni ajuto e favore perchè detti eretici e ut supra siano presi e
consegnati all'Offizio predetto della Santa Inquisizione, sotto la pena sopradetta»
con quel che siegue.
</p>

<p>
S'interessarono i Cantoni Svizzeri, e con calore grandissimo Zurigo per
far togliere il pregiudizievole generale divieto; ma pei novatori dinotati
dal Sant'Uffizio, e pei fuggiaschi d'Italia fu mantenuto, come dal dispaccio
in ispagnuolo 17 dicembre 1565 dello stesso governatore Gabriele della
Cueva. Finalmente per interposizione dei deputati di Lucerna, Uri ed Untervaldo,
recatisi espressamente a Milano, alli 13 gennajo del 1579 si ebbe
dal marchese d'Ayamonte nuovo governatore l'esplicita dichiarazione che
i Locarnesi emigranti, fatti cittadini in Zurigo e Basilea, eccettuato il solo
evangelista Zanino, potessero, venire in questo Stato «e anco a Milano
e contrattare; con che, per quanto spetta a la religione, stiano molto riservati,
non parlando nè facendo cosa che sia in offesa di essa, nè meno
usino cibi proibiti, nè vi portino libri reprobati. Li processati però per
l'Offizio della Santa Inquisizione, e che si sono assentati e fatti fuggitivi
da questo Stato non possino rientrar in esso; meno sarà lecito che entrino
quelli, che avendo abjurato, sono tornati a reincidere, così in questo Stato
come fuori. Sarà parimenti proibito a li dottori ed altri che non sono
della vera fede cattolica.... e che non averanno contrattazione e non saranno
artefici, di entrar e fermarsi nel Stato, se non dieci giorni per
volta, e in quel tempo averanno da servare il contenuto ne li suddetti
Capitoli. Averanno però da avvertire che, sopra tutto i detti Locarnesi, se
vogliono praticar qui, e non essere molestati dal Santo Offizio, conviene
che servino i detti Capitoli inviolabilmente».
</p>

<p>
Gli eretici credeansi nemici pubblici, e quindi lecita ogni rappresaglia
contro di essi, fin sequestrarne le merci, come si fece a robe dei Pelizzari e
dei Lumaga di Chiavenna, massime se libri: Beatrice Fiamenga, nobile bresciana,
per simile titolo si separò da suo marito Geremia Vertemate di Piuro:
a Vicenza trovavansi arrestati quaranta protestanti, la più parte Grigioni; e
<span class="pagenum" id="Page_44">[44]</span>
tanto era il sospetto, che i Cattolici provenienti dai Grigioni munivansi di
bollette dei parroci loro. Un Teodoro da Chieri, figlio del ministro di Tirano
nel 1583, e Lorenzo Soncino da Chiavenna nel 1588 furono consegnati
all'Inquisizione di Milano<a class="tag" id="tag54" href="#note54">[54]</a>.
</p>

<p>
Nel 1594, frà Diodato da Genova inquisitore generale a Milano promulgava
un nuovo editto, ove agli eretici proibivasi d'entrare nel ducato milanese,
nè di farvi commercio; a Svizzeri e Grigioni sia concesso alloggiare o
presso case private o all'albergo, purchè al venire e al partire notifichino
i loro nomi all'inquisitore, non parlino di religione, non vadano in chiesa,
se pur non sia per udir la predica. Nel 1598 fu ripetuto l'editto, con divieto
ai mercanti di trafficare con eretici, eccetto sempre gli Svizzeri e Grigioni,
e non si aprano le balle se non in presenza d'alcuno dell'Inquisizione.
Son le sevizie che il secolo della libertà stabilì poi regolarmente, in
nome della polizia e del buon governo.
</p>

<p>
Nato a Milano e discepolo di Romolo Amaseo, Ortensio Laudi variò
spesso di nome, talchè l'Indice de' libri, dal Concilio di Trento proibiti in
prima classe, lo nomina <i>Hortensius Tranquillus, alias Jeremias, alias
Landus</i>. Non occorre rovistarne le colpe ne' molti suoi nemici, abbastanza
egli stesso dipingendosi sinistramente, come piccinacolo, losco,
sordo, macilento, color cenerognolo, membra brutte, favella e accento lombardo,
pazzerone, superbo, impaziente ne' desiderj, collerico sin alla frenesia,
composto non di quattro elementi come gli altri uomini, ma di
ira, sdegno, collera, alterigia. Finiti gli studj e passato medico, cominciò
a ronzare, e col conte di Pitigliano venuto a Lione nel 1534, vi fu incontrato
da Giovan Angelo Odone suo condiscepolo, il quale lo descrive come
«gran nemico della religione, del greco e delle scienze: in Italia (soggiunge)
non osava palesare i suoi sentimenti, ma a Lione l'udii assicurare
che stimava unicamente Gesù Cristo e Cicerone; ma di possedere questo
non mostra ne' libri; se quello abbia nel cuore, Dio lo sa. Scampando
d'Italia, portò, come sue consolazioni, non il Vecchio e Nuovo Testamento,
ma le epistole di Cicerone a' famigliari»<a class="tag" id="tag55" href="#note55">[55]</a>. Da lui stesso sappiamo ch'era
bandito d'Italia, e nascondeva il proprio nome: eppure prima di quel tempo
avea servito al Caracciolo vescovo di Catania, assistente di sua santità, e al
Madruzzi vescovo di Trento; presso il quale tornò poi quando si aperse il
Concilio.
</p>

<p>
Questa tolleranza non è la men bizzarra rivelazione di quel secolo, avvegnachè
costui si fosse mostrato sempre e paradossale ed empio. Come coloro
che vogliono acquistarsi fama dal pubblico collo schiaffeggiarlo, sputacchia
tutti gli idoli del giorno; chiama animalaccio Aristotele; il Boccaccio
incolto, ruffianesco, spregevolissimo; e dice amar meglio il parlar milanese
o bergamasco che il boccaccevole, e vitupera i Toscani perchè pretendono
parlar bene. Nelle <i>Cose notabili e mostruose d'Italia</i> (1548) scrive di Milano:
<span class="pagenum" id="Page_45">[45]</span>
«La seconda Roma, chi ora la vedesse avendola prima veduta, direbbe:
questo per certo non è Milano: egli non è desso: non vi è stata città in
Europa già molti anni sono tanto flagellata....... Quivi s'è ritrovato una
donna, a guisa di lupa affamata divorare i fanciulli: un fratello giacersi
carnalmente con tre sorelle, e tre fratelli goder una sorella; il figliuolo
la madre, il zio la nipote, il cognato la cognata. Quivi si son trovati uomini
sì crudeli, che da niuna ingiuria mossi, sol per esser l'un guelfo e
e l'altro ghibellino, vivi gli hanno arrostiti, e mangiatoli del fegato, e dentro
il corpo messo del fieno e dell'orzo, e adoperato i corpi umani per mangiatoja
de' cavalli. Quivi sonosi trovati uomini che hanno ammazzato nella
propria chiesa i religiosi mentre cantavano li divini ufficj, e Iddio lodavano;
nè una sola volta questo è accaduto. S'è trovato uno, di furore tanto
accecato, che non si vergognava di dire impudentemente ch'egli volesse
far un lago di sangue ghibellino. Non si sono vergognati uomini per nobiltà
di sangue ragguardevoli molto, di starsi al bosco, e assassinare indifferentemente
chiunque gli capitava alle mani..... È una setta, da una
gran femina retta, la qual si sforza di ridur i suoi seguaci alla battesimale
purità e innocenza, e del tutto mortificarli, e per quanto m'è stato riferito
da persone degne di fede, per far prova della mortificazione fa coricare
in un medesimo letto un giovane di prima barba e una giovane, e fra
loro vi pone il crocifisso<a class="tag" id="tag56" href="#note56">[56]</a>; certo per mio consiglio meglio farebbe ella
se vi ponesse un gran fascio di spine ed ortiche».
</p>

<p>
Il Landi encomia l'infedeltà conjugale, il libertinaggio, i pregiudizj; alla
guisa del Doni e dell'Aretino, scombichera libri sopra materie le più disparate;
flagella gli scrittori antichi e moderni e le scienze stesse, null'altro
cercando che il brillante. «Fastidito de' costumi italiani» e desideroso di
«patria libera, ben accostumata e alieno del tutto dall'ambizione», passò
in Isvizzera e ne' Grigioni, ma il <i>Dialogo lepidissimo</i> pel funerale di Erasmo
di cui parlammo (Vol. I, pag. 345), gli eccitò contro la città di Basilea.
Fuggitone, visitò Francia; a Parigi penetrò nella Corte; e a Lione stampò i
<i>Paradossi</i>, empio e licenzioso imbratto, pel quale dovette mutar paese: corse
la Germania, finì a Venezia, dove aveva per amici il Muzio e l'Aretino.
Parrebbero a cercarsi le sue opinioni ereticali nei «Quattro libri de' dubbj
con le soluzioni a ciascun dubbio accomodate» (Venezia, 1552); un de' quali
libri è di dubbj religiosi; ma non sono che frivolezze e grossolanità. Ha
pure un dialogo «nel quale si ragiona della consolazione e utilità che si
riporta leggendo la sacra scrittura, e si tratta eziandio dell'ordine da tenersi
nel leggerla, mostrandosi essere le sacre lettere di vera eloquenza,
di vera dottrina alle pagane superiori» (Venezia, 1552), e ribocca di
proposizioni erronee, che lo mostrano più ignorante che ardito.
</p>

<p>
Ma se della sua religione non può dirsi che male, non sembra professasse
la nuova; e chi lo asserì lo ha probabilmente confuso con Geremia
<span class="pagenum" id="Page_46">[46]</span>
Landi di Piacenza, ch'egli introduce nel dialogo <i>Cicero relegatus</i>, e che,
disfattosi da agostiniano, fuggì in Germania, apostatò, e scrisse <i>Oratio
adversus cœlibatum</i>; <i>Explicatio symboli apostolorum, orationis dominicæ
et decalogi</i>; <i>Disquisitiones in selectiora loca Scripturæ</i>.
</p>

<p>
Di Ortensio pajono le <i>Forcianæ quæstiones</i>, dove si espongono i varj
umori de' varj paesi d'Italia, e che alcuno male assegna ad Aonio Paleario.
A lui pure è attribuito il <i>Sermone di Rodolfo Castravilla</i> contro Dante,
ma lo credo piuttosto di Belisario Bulgarini da Siena.
</p>

<p>
Più tardi l'imitò nella sguajataggine un altro milanese, Gregorio Leti
(1630-1701). Dissipato in viaggi ogni aver suo, s'attaccò ai Riformati, e speculatore
d'esiglio e di libertà, professò il calvinismo a Losanna, insegnò a
Ginevra, dove ottenne la cittadinanza per rimerito delle sue scritture contro
Roma e la Chiesa cattolica. Le quali son numerosissime, e tali che nemmanco
i titoli può la creanza lasciar ripetere, bastando accennare <i>il Parlatorio
delle monache</i>, <i>i Precipizj della sede apostolica</i>, <i>la Strage dei
Riformati innocenti</i>, <i>il Sindacato di Alessandro VII col suo viaggio all'altro
mondo</i>, <i>il Nepotismo romano</i>, <i>l'Ambasciata di Romolo ai Romani</i>;
<i>il Vaticano languente dopo la morte di Clemente X, con i rimedj preparati
da Pasquino e Marforio per guarirlo</i>. Si vantava di sempre aver
tre opere sul telajo; e quando per l'una gli mancasse ordito, si applicava all'altra.
In fatto però gli doveano costare ben poco, giacchè affastellava baje
insulse; raccoglieva di qua, di là senza critica, non pensando che ad impinguare
i volumi e moltiplicare dedicatorie, come lo accusa il Bayle. Per
toccar solo di quelle che s'accostano all'argomento nostro, <i>l'Italia regnante</i> è
un viaggio in quattro volumi (Valenza 1675) dove accumula anche aneddoti
scandalosi, con notizie affatto inesatte<a class="tag" id="tag57" href="#note57">[57]</a>. Nella <i>Historia ginevrina</i> narra
con insipida prolissità di Mario Miroglio canonico di Casale, il quale, rimproverato
dal suo vescovo perchè viveva scandalosamente, fuggì a Ginevra,
vi si fe catechizzare dal ministro Diodati, menò moglie e lasciò figliuoli, morendo
nel 1665 (Parte <span class="scp">IV</span>, lib. 3). Il <i>Livello politico, ossia la giusta bilancia
nella quale si pesano tutte le massime di Roma ed azioni dei cardinali
viventi</i>, stampate a Ginevra il 1678, non è forse altro che plagio
d'opera colà comparsa il 1650, col titolo di <i>Giusta stadera de' porporati</i>.
</p>

<p>
Adulatore quanto soglion essere i maldicenti, non trova parole sufficienti
per esaltare Luigi XIV, «l'invincibile tra' guerrieri, l'eroe tra' Cesari, l'augusto
tra' monarchi, il prudente tra' politici, il pianeta illustrato dell'universo»
(<i>La fama gelosa della fortuna</i>). E lodi e vituperi distribuisce a
man salva a Carlo V, al duca d'Ossuna, al presidente Aresi, talvolta in seconde
edizioni conculcando codardamente quei che aveva codardamente
esaltati nella prima.
</p>

<p>
Eppure, mentre rinega continuo la critica e il buon senso, non sa tampoco
imbellirsi collo stile e coll'ingegno; negletto e pretenzioso, grottescamente
<span class="pagenum" id="Page_47">[47]</span>
iperbolico, prolisso, nessun sosterrebbe la noja del leggerlo, se non
vi fossero solleticate le basse passioni dallo sputacchiare Roma e violare il
pudore. Che, come avviene dei libercoli di partito, queste parodie dilavate
dell'Aretino fossero esaltate allora e tradotte, non fa meraviglia a
chi conosce gl'intrugli di certe glorie: ben fa da piangere che, ai dì nostri,
siasi voluto ridestarne la memoria e ripubblicarne alcune, fra cui la <i>Vita
di Sisto V</i>, lurido romanzo, degno di quanto scrissero di peggio i nostri
contemporanei.
</p>

<p>
Chiesto dalla Delfina se fossero vere le mille sciagurataggini che asserì
di quel papa, come di Filippo II e d'Elisabetta regina, rispose che una
cosa ben immaginata piace quanto e più che la verità. Andato in Inghilterra,
vide dallo scisma d'Enrico VIII «nate tante disgrazie a quell'isola e
a quei popoli, che si può dire che da quel tempo in poi non hanno
avuto momento di riposo i carnefici, essendo un miracolo che la Tamisa
si navighi sopra acqua e non sovra sangue»<a class="tag" id="tag58" href="#note58">[58]</a>. Da re Carlo II ebbe
accoglienza e mille scudi, coll'incarico di scrivere la <i>Storia della Grande
Brittania</i>; e la fece in modo, che dovette andarsene se non volea di
peggio; allora ingiuriando quelli che dianzi aveva blanditi<a class="tag" id="tag59" href="#note59">[59]</a>. Il famoso
erudito Clerc, per consenso religioso e per amor d'una figlia di esso il fece
accogliere e crear istoriografo di Amsterdam, ove improvviso morì.
</p>

<p>
A dir suo, Paolo IV vide il libro di Calvino contro Serveto ove sostiene
<i>jure gladii hæreticos esse coercendos</i>, e ne pigliò fidanza a istituire il
Sant'Uffizio, come egli stesso ebbe a dire in concistoro; notizia che il Leti
ricava da un libro a me ignoto, <span class="smcap">Mendi</span>, <i>le rivoluzioni di Roma contro al
tribunale dell'inquisizione</i>. «Una inquisizione più orribile di quella di
Roma» a Ginevra sentenziò alle fiamme <i>il Livello politico</i>, <i>l'Itinerario</i>,
<i>il Vaticano languente</i>, opere del Leti in cui trovava proposizioni repugnanti
alla fede, ai costumi, allo Stato, ed egli fu cancellato di cittadino.
</p>

<p>
Di Girolamo Cardano da Gallarate, scienziato non vulgare, autore di varie
scoperte, eppure teosofista, astrologo e ciarlatano sfacciato, in altro luogo
divisammo (Vol. <span class="scp">II</span>, pag. 372). Qui badando solo alle sue opinioni religiose
diremo come a principio nel <i>De Uno</i> sostenesse l'unicità dell'intelligenza
secondo Averroé: di poi la negò nel <i>De Consolatione</i>; infine nel <i>Theonoston</i>
volle conciliar le due opinioni, col dire che l'intelligenza può considerarsi
nella esistenza eterna ed assoluta, oppure nella fenomenica nel tempo; è
unica nella sorgente, è molteplice nelle manifestazioni; soluzione che molti
aggradiranno: ma Giulio Cesare Scaligero, suo gran nemico, l'accusa sempre
di averroista. Più viene al caso nostro il passo <i>De subtilitate</i>, dove fa argomentare
un contro dell'altro un Cristiano, un Musulmano, un Ebreo, un
Gentile, e non tira alcuna conclusione, lasciando perfin sospeso il periodo.
</p>

<p>
I Gonzaga di Mantova tenevano per l'imperatore, e perciò avversavano
il papa; Ferrante Gonzaga era generale nell'esercito cesareo quando saccheggiò
<span class="pagenum" id="Page_48">[48]</span>
Roma; Giulia Gonzaga era stata scolara del Valdes; Guglielmo Gonzaga
ricusò mandar a Roma alcuni, citati per eresia. Di ciò indignato, e
perchè Mantova fosse un nido d'eretici (<span class="smcap">Bzovius</span>), il papa voleva assalirlo
colle armi nel 1566, ma gli altri principi s'interposero. Pio V, a reprimer gli
eretici, spedì a Mantova Camillo Campeggi teologo del Concilio, il quale carcerò
molti e processò, e otto condannò a fare pubblica abjura in San Domenico.
I costoro parenti cercarono levar il popolo a rumore, affine d'impedire
quell'atto, e non riuscendo, insidiarono la vita dell'inquisitore, e ferirono
due Domenicani la notte di Natale. Il duca Guglielmo, dopo professatosi ligio
al Sant'Uffizio sino a offrirgli il proprio braccio se occorresse, pubblicò severo
bando contro que' riottosi, ma insieme domandò al papa rimovesse il
Campeggi (1568). Il papa, zelantissimo de' diritti ecclesiastici, non v'acconsentì;
anzi di que' disordini imputò la tepidezza del duca. Questi era
legato col Cellario, che conosceremo, e prese sdegno dell'arresto e della
morte di questo: e tutto il pubblico n'era così irritato, che Pio risolse
pubblicar la severissima bolla del 1569. E spedì colà san Carlo col cardinale
Commendone, sicchè fu infervorata l'Inquisizione, e gravissime
procedure si fecero e abjure pubbliche, non senza supplizj. Anche quelli
che di là si erano dispersi pel resto d'Italia perseguitò alacremente il Borromeo,
finchè tutti gli ebbe in mano.
</p>

<p>
Da Mantova era fuggito il canonico Strancario, che trovammo predicatore
antitrinitario in Polonia, ed Alfonso Corrado che in un commento sull'Apocalisse
scagliasi violentissimo contro i pontefici.
</p>

<p>
Il benedettino Giambattista Folengo, fratello di Merlin Coccajo autore
delle <i>Macheronee</i>, pubblicò commenti sulle Epistole e sui Salmi, che i Protestanti
trovarono nel loro senso, e vollero indurne ch'e' fosse del loro
pensare; vennero messi all'Indice, ma l'autore li corresse, e Paolo IV non
esitò a mandarlo in Ispagna, visitatore del suo Ordine.
</p>

<p>
Como, essendo contiguo a paesi settentrionali, soleva servire di passaggio
a uomini e cose infette, e da Germania vi si mandavano balle di
libri ereticali, come si scoprì poi nel 1549 per mezzo del Sant'Uffizio di
Roma<a class="tag" id="tag60" href="#note60">[60]</a>. Doveva fomentarvi le nuove idee la vicinanza degli Svizzeri e
de' Grigioni; pure, sebbene con cura speciale abbiam indagato gli archivj
di quella curia, dov'erano nelle visite indicati tutti i miscredenti o sospetti,
non trovammo alcun comasco personalmente indicato, oltre il Minicio e
il Gamba che già mentovammo. Questo è detto bresciano dal Vergerio;
certo fu morto a Como, e della prigionia e morte di esso un minuto ragguaglio
si ha in lettere scritte a un fratello di esso da un comasco, e che
furono ripubblicate dal De Porta<a class="tag" id="tag61" href="#note61">[61]</a>.
</p>

<p>
Vedemmo come vi fosse trattato l'inquisitore Michele Ghislieri (<span class="smcap">Vol. ii,
pag.</span> 430), il quale, mentre dal monastero di San Giovanni entrava in città,
fu preso a sassate dai ragazzi, sicchè a fatica ricoverò in casa dell'Odescalchi,
<span class="pagenum" id="Page_49">[49]</span>
principal fautore del Sant'Uffizio: il governatore gli comandò tornasse a
Milano per quiete della città; ed egli il fece per distorte vie, temendo incontrar
la sorte di Pietro Martire. I canonici comaschi andarono allora a
portar discolpe a Roma: v'andò pure il Ghislieri, e fu la prima volta ch'ei
vide la città, ove poi dovea seder pontefice. Vescovo di Como era allora
Bernardino Della Croce, tenuto però lontano da Carlo V come amico di
Paolo III e de' Farnesi.
</p>

<p>
Gl'interpreti del Concilio di Trento nel maggio 1567 querelavano il vescovo
di Como perchè non avesse ancora stabilito il seminario nella sua diocesi,
esigendo la tassa stabilita su tutti i frutti che si riscuotono nel vescovado,
e la mezza decima su tutti i benefizj; gli raccomandano di collocarvi
di preferenza i figliuoli de' paesi infetti di eresia; e questi paesi egli visiti
di frequente e vi abbia occhio<a class="tag" id="tag62" href="#note62">[62]</a>.
</p>

<p>
Da Cremona nel 1528 fuggì per religione Bartolomeo Maturo, priore
de' Domenicani, che predicò a Vicosoprano fino al 1547, e morì a Tomiliasca
nell'Engadina, ove predicò pure Bartolomeo Silvio suo conterraneo.
Di là migrarono anche Giovanni Torriano, Agostino Mainardi, celebre ministro
a Chiavenna, Paolo Gaddi, un frate Angelo e Gian Paolo Nazzari domenicani;
Gajo Lorenzo minorita, Daniele Puerari, due Offredi, un Torso,
un Cambiaghi, un Fogliata, un Pelizzari. Paolo Orlandini, in una satira
contro gli astrologi, deride senza nominarlo un cremonese che avea
scritto intorno all'anticristo, alla riforma della Chiesa e alla fine del mondo
pel 1530.
</p>

<p>
Fra le lettere manuscritte nella biblioteca di Zurigo ve n'ha due di Alfonso
Roncadello, padre di famiglia, il quale narra al ministro di Zurigo le
persecuzioni che soffre, chiedendogli consolazioni. «Questi poveri membri
cristiani, afflitti ed aggravati da questa intollerabile tirannide di anticristo,
vi pregano caldamente che, insieme con tutta la santa Giesa, pregate il Signor
per noi ne dia tanta fede, che ne liberarà da questa captività acciò
potiamo offerire i corpi e l'anime nostre come bene sia piaciuto a Dio».
</p>

<p>
Non è detto donde egli sia, ma lo crediamo tutt'uno con Alessandro Roncadello
cremonese, il quale morendo a Ginevra, legò trentotto corone
l'anno per li pii ch'erano fuorusciti d'Italia<a class="tag" id="tag63" href="#note63">[63]</a>.
</p>

<p>
Di rimpatto in Cremona mostravansi zelanti contro gli eterodossi Angelo
Zampi domenicano, autore d'un'opera <i>De veritate purgatorj</i>; divenuto inquisitor
generale del ducato di Milano, colle multe imposte ad eretici comprò
fondi e case a favore del Sant'Uffizio, come diceva il suo epitafio nel
convento de' Domenicani a Milano. E quanto rigoroso operasse il Sant'Uffizio
di Cremona ci apparve già nel decorso di quest'opera.
</p>

<p>
Isidoro Isolano milanese (1480-1550), domenicano, fu de' più zelanti a
repulsare Lutero, come avea ribattuto gli Averroisti e sostenuta l'immortalità
dell'anima secondo i filosofi. Contano fra i milanesi Pietro Galesino,
<span class="pagenum" id="Page_50">[50]</span>
benchè nato ad Ancona, perchè lunghissima dimora fece tra essi, e fu opportuno
sussidio a san Carlo, pel quale compilò gli atti o i sinodi, e l'ajutò
nella restituzione dei riti, materia dov'era versatissimo. Oltre moltissime
opere ecclesiastiche e vite di santi, accenna aver composto un volume <i>Contra
Hæreticorum historiam</i>, che però non abbiamo; confutò il Platina.
</p>

<p>
Magno Valeriano, nato in Milano il 1587 di illustre casa, resosi cappuccino,
andò in Germania, dove fu caro e onorato dall'imperatore e dai
principi; e fatto prefetto di quelle missioni, molti convertì, fra' quali il margravio
di Hermannstadt. Ciò inimicogli molti, anche cattolici, e secondo un
artifizio conosciuto, cercarono perderlo col tacciar d'ereticale un'opera sua
stampata a Praga. Facilmente dissipò l'accusa; soffrì percosse, carcere, calunnie,
e dopo sostenute onorevoli ambascerie, morì il 1661, e fu sepolto con
un epitafio di quasi ducento linee, ove, in mezzo ad altre gonfiezze, si dice
che la porpora cardinalizia vergognossi di coprir col suo ostro lui, cui già
di più nobil ostro avea coperto il sangue versato per la fede cattolica. Molte
opere scrisse, polemiche e apologetiche, e quella <i>De Catholicorum regula
credendi</i> (Praga 1628, Vienna 1641) gli attirò molte confutazioni di acattolici
e di socciniani.
</p>
</div>

<div class="chapter">
<p>
<span class="pagenum" id="Page_52">[52]</span>
</p>

<h2><a id="disc42"></a>
DISCORSO XLII.
<span class="smaller">CLEMENTE VIII. I FILOSOFI NUOVI. BRUNO. CAMPANELLA. VANINO.
FERRANTE PALLAVICINO.</span>
</h2>

<p>
Tre papi si succedettero in pochi mesi del 1590 e 91: Urbano VII, Gregorio
XIV, Innocenzo IX: poi Clemente VIII, insediato il 1592, finiva il
1605. Questi, prodigiosamente operoso, perseverante, circospetto senza
doppiezza nè nulla d'abjetto; esperto amministratore e geloso di governar
da sè, colla prudenza, la destrezza e l'aspettare compieva ciò che non potesse
di primo impeto; si oppose all'ambizione dei Medici come alle pretendenze
di Spagna, e riuscì a rimetter questa in armonia colla Francia,
staccare Enrico IV dall'Inghilterra e dall'Olanda, ricuperare alla santa
sede il ducato di Ferrara, preparare una grande spedizione contro la Turchia.
Ebbe la consolazione di ricevere deputati dal patriarca d'Alessandria,
che abjurava l'eutichianismo, e dai Greci di Polonia, che passavano
dalla chiesa rutena alla romana (1595): studiò indefesso nella inesauribile
disputa della Grazia, e vi pose un freno: personalmente e con benevolenza
trattava cogli eretici e co' filosofi: tenne presso di sè il naturalista
Cesalpino, benchè in fama di ateo, e gli diè licenza di legger i libri
botanici de' Protestanti: chiamò a Roma il Patrizio, filosofo indipendente.
Vero è che, avanzando in età, mostrossi più severo; obbligò quest'ultimo a
ritrattarsi, pose all'Indice le opere di Telesio.
</p>

<p>
Nella bolla 25 luglio 1596 metteva: «Abbiam saputo con immenso rammarico
che molti fedeli, uscendo da varie parti d'Italia lor patrie, dove
la vera e santa cattolica apostolica religione è in vigore e pubblicamente
predicata, vanno in lontani luoghi, dove non solo serpeggia impunemente
l'eresia, ma è interdetto il pubblico esercizio della religione cattolica,
talchè colà anche le persone fedeli restano prive della messa e dei sacramenti.
Desiderando quanto possiamo ovviare a questi ed altri mali, ordiniamo
che nessun italiano, mercante o di qualsiasi condizione, sotto nessun
titolo o pretesto abiti o si stanzii in luogo dove non v'abbia chiesa
<span class="pagenum" id="Page_53">[53]</span>
con parroco o sacerdote cattolico, e dove liberamente e senza pericolo
possano pubblicamente celebrarsi la messa e i divini uffizj: essi italiani si
astengano da nozze con donne eretiche, da sepolture d'eretici, dal far
levare al battesimo i loro figli da eretici, nè valersi di medici loro, per
quanto possono. Quando poi rientrino in patria, si notifichino al vescovo
e agli inquisitori, dai quali saranno ammoniti seriamente ad osservare
anche le pratiche della Chiesa, e a sfuggire gli erranti; e attestino d'essersi
almen una volta l'anno confessati e comunicati, se no vengano puniti
dagli inquisitori».
</p>

<p>
La bolla fu confermata da Gregorio XV, che ne promulgò un'altra contro
gli eretici che dimoravano in Italia, e chi li favorisse.
</p>

<p>
Nel pontificato di Clemente VIII restò famoso il processo di Giordano
Bruno. Nelle teorie del pensiero si era rotta la venerazione scolastica, sia
seguendo i Platonici teisti e i Neoplatonici panteisti, alcuni de' quali vantavano
l'unità di Plotino, alcuni la trinità razionale, alcuni il risolversi
delle cose in Dio: sia emancipandosi dall'autorità, e tentando coll'esperienza
e coll'induzione piantare teoriche nuove, con quelle eccentricità, che taluni
considerano come genio. Bernardino Telesio di Cosenza (1509-88) ammetteva
tre principj: due incorporei, calore e freddo; uno corporeo, la materia,
e li faceva non soltanto attivi ma intelligenti, percependo i proprj atti e le
mutue impressioni: e dalle loro combinazioni esser nate le cose. Le sue
opere dicemmo proibite da Clemente VIII, nè a torto, se insegnava <i>quod
animal universum ab unica animæ substantia gubernetur</i>. In fatti al panteismo
vergeano tutte le teoriche d'allora, o non traendone le conseguenze,
come Marsilio Ficino che diceva <i>Deus fieri nititur</i>, eppure si mostra tutt'altro
che panteista; oppure intendendolo in un senso che non vorremo giustificare,
ma esplicare.
</p>

<p>
Qualche fisiologo o tassonomico riconosce che tutti gli enti, a qualunque
appartengano dei tre regni fittizj, sono <i>animati</i>: i minerali hanno una vita
latente di continuità; i vegetali una vita di eccitazione; gli animali una
vita istintiva; onde soli questi ultimi sono non solo animati, ma <i>animali</i>.
La cristallizzazione, cogli stupendi suoi accidenti, attesta nelle molecole
minerali una forza propria d'informarsi e individuarsi, analoga alla forza
plastica de' germi vegetali; cioè il principio vitale, avente come forza sussidiaria
indispensabile l'etere, che però non tende a plasmare, sibbene a
dissolvere. In tal senso, secondo una dottrina ora abbandonata, il Fusinieri
asseriva che «tutto l'universo sensibile è in combustione». In fatti ogni
atto vitale cade su oggetto materiale: quest'azione importa lavoro; il
lavoro importa combinazione o decomposizione chimica, e perciò combustione;
sicchè può dirsi che tutto l'universo è in combustione, o, secondo
le teoriche moderne, è in moto; e da per tutto e in tutto v'è l'alito della
vita. Ciò forse intendeva il Bruno.
</p>

<p>
<span class="pagenum" id="Page_54">[54]</span>
<i>Intorno a Giordano Bruno ci valemmo di alcuni fra i documenti che
esistono nell'Archivio di Venezia. Altri ci erano stati formalmente promessi,
poi ci si mancò. Ora il signor Domenico Berti pubblica s'un giornale
di Firenze una notizia, appoggiata a que' documenti, secondo la
quale potremmo modificare qualche cosa nel nostro racconto.</i>
</p>

<p>
Il Bruno nacque in Nola il 1548 da Giovanni e da Fraulissa Savolina, e
fu battezzato col nome di Giovanni, che cambiò in Giordano quando si monacò.
Della patria e dell'infanzia sua ragiona egli spesso con passione. Entrò
ne' Domenicani di Napoli a quindici anni, ma una volta diede via tutte le
immagini de' santi, sol ritenendo quelle di Cristo; e ad un frate, che leggeva
le sette allegrezze della Madonna, disse: «Non trarresti maggior frutto
dalle vite de' santi padri?» Già di qui trapelano le sue idee, che poi spiegò
dopo fatto sacerdote il 1572, e che tenevano delle ariane; onde venne processato.
Fuggì dunque di là a Roma: ma vagheggiando una religione filosofica
da opporre a tutte le positive, e sperando «verrà un nuovo e desiderato
secolo, in cui i numi saranno confinati nell'Orco, e cesserà la paura
delle pene eterne», presto fu accusato di nuovo, sinchè, per cansare il pericolo
e «non esser costretto di assoggettarsi ad un culto superstizioso», gettò
l'abito, ricoverò in Genova, poi in Piemonte e altrove; indi pel Cenisio
nel 1576 uscì d'Italia, ecc.
</p>

<p>
In Inghilterra sta tre anni in casa di Michele Castelnau ambasciadore di
Enrico VIII.
</p>

<p>
Consta che a Ginevra non dimorò che due mesi.
</p>

<p>
A Praga dedica cinquanta tesi di geometria a Rodolfo II, che lo rimunera
con cinquecento talleri.
</p>

<p>
Dopo che avea professato a Brunswick, a Helmstadt, a Francoforte, Giovanni
Mocenigo per imparar da esso i segreti della memoria, lo invitava a
tornar in Italia, per mezzo di Battista Crotti librajo che si recava alla fiera
di Francoforte sul Meno, ove il Bruno dimorava allora nel convento dei
Carmelitani, i quali comprendeano lui essere un bell'ingegno e uomo universale,
ma non aver religione alcuna.
</p>

<p>
Liberamente venuto a Venezia, si pose ad educare il Mocenigo, che allora
avea trentaquattro anni e abitava in calle San Samuele, e che vano e
fantastico, presto si disgustò del Bruno, cui diceva indemoniato: e infine lo
consegnò al Sant'Uffizio il 22 maggio 1592. Apertosi il processo coll'assistenza
dei savj dell'eresia, furono citati quei che l'aveano conosciuto e praticato
a Francoforte o a Venezia. Il Bruno, oltre narrare tutta la sua vita,
confessò che la sua filosofia repugnava indirettamente alla fede, come quelle
d'Aristotele e di Platone, ma ciò esser comune a moltissime altre scuole; non
aver egli però insegnato o scritto cosa che direttamente vi contradicesse:
ammetter egli un universo, infinito per grandezza e per moltitudine di
mondi, ove tutto vive e si muove: dubitare dell'incarnazione del Verbo,
cioè dell'Intelletto; tenere lo spirito divino come anima dell'universo; ciò
peraltro come filosofo; del resto credere quel che la Chiesa, e dolersi di
non averne osservato i precetti, o parlatone con leggerezza; detesta e abborre
i suoi errori, e vuole nel seno della Chiesa cercare i rimedj opportuni
alla sua salute.
</p>

<p>
Chi vorrà tener conto di ritrattazioni e pentimenti espressi in tal posizione?
Nessuna sentenza pronunziò il tribunale veneto contro di lui, ma
col consenso del senato, che riconobbe «esser le costui colpe gravissime in
proposito d'eresia, sebbene uno de' più eccellenti e rari ingegni, e di esquisita
dottrina e sapere», fu consegnato nelle carceri di Roma il gennajo 1593.
</p>

<p>
Il Bruno supponeva dovervi essere una filosofia e una teologia nuova,
dacchè v'era una fisica e un'astronomia nuova, diversa da quella che suole
andar congiunta con la cattolica teologia, e che si crede meglio accomodata
alla pietà e semplicità cristiana.
</p>

<p>
Grand'ammiratore de' Tedeschi, che preconizza saranno Dei, non uomini,
e cultori della filosofia, esalta Lutero, nuovo Ercole che atterrò le porte adamantine
dell'inferno, e penetrò nella città superando la triplice mura e i
nove giri dello Stige; altrettanto vitupera il papa, e forse da ciò fu detto
che fece il panegirico di Satana, che in qualche luogo chiama di fatti quel
dabben uomo di diavolo.
</p>

<p>
Il signor Berti sostiene vero il supplizio del Bruno. Pure nè dal Ciacconio,
nè dal Sandini, nè da altri scrittori di storia ecclesiastica se ne parla,
nè dall'Alfani o da Marco Manno nella <i>Storia degli Anni Santi</i>, nè dal
cardinal d'Ossat, di cui si hanno le lettere di quell'anno; neppure dal martirologio
de' Protestanti. L'Archivio del Vaticano contiene il processo, non
la condanna e l'esecuzione.
</p>

<p>
Al 6 dicembre 1611, frà Paolo, che pur conobbe il Bruno a Venezia,
scrive al Leschasserio di due supplizj avvenuti a Roma. Uno di Guglielmo
Rebaul, che abjurata la religione riformata, visse a Roma scrivendo contro
ai Protestanti e al re d'Inghilterra: arrestato per avere scritto contro un
ministro di Francia, gli si trovò un libro violento contro il papa, onde fu
decapitato. L'abate Du Bois che avea scritto contro i Gesuiti, poi n'era stato
guadagnato, domandò di poter andare a Roma e n'ebbe licenza, ma preso,
fu strozzato in Campo di Fiora, adducendosi che dall'Inquisizione nessuna
autorità può esimere. <i>Et tamen sicut is non est primus, deceptus
fide romana, ita nec ultimus decipiendus.</i> Il Sarpi sparla assai dello
Scioppio, e dice che vorrebbe punirsi <i>majoribus remediis quam cartaceo
igne</i>. Sarebbe stato il luogo di mentovare il supplizio del Bruno.
</p>

<p>
J. E. Erdmann nel 1864 stampò a Berlino una lezione popolare sopra
il Bruno e il Campanella, col titolo <i>Zwei Martyrer der Wissenschaft</i>.
</p>

<p>
Alle <i>Opere di Giordano Bruno, ora per la prima volta raccolte e pubblicate
da</i> <span class="smcap">Adolfo Wagner</span> (vol. 2, Lipsia 1830) precede una costui vita, dove
son mentovati tutti quelli che prima n'aveano scritto, e mostrasi quanto mal
lo facessero. Non si sa quando nacque: posto che cominciasse a scrivere a
vent'anni, e avendo scritto, al più, per tredici anni, poi passatene sette in
prigione, dovea esser giovane allorchè morì nel 1600. Col repudiare le
dottrine peripatetiche si fe molti nemici, per sottrarsi ai quali gittò l'abito di
domenicano, ed uscì d'Italia come il figliuol prodigo, dic'egli, per poi tornarvi.
Arrivava a Ginevra quando vi moriva Francesco da Porto; ma coi
discepoli del defunto Calvino e con Beza non aveva comune se non l'avversione
a Roma: e risoluto a sciogliere colle proprie forze i problemi che
tormentano l'umanità, non potè reggere all'intolleranza religiosa, che diveniva
anche intolleranza filosofica a favore di Aristotele. A Tolosa, che
titolavasi la Roma della Garonna, egli eccita rumore colle sue dottrine:
ond'entra in Parigi nel 1579, e partecipa a quei <i>Galliæ tumultus</i> suscitato
per motivi religiosi. Ad Enrico III profonde lodi servili; e così alla
Sorbona, ove dà lezioni pubbliche e private, e in disputa solenne proclama
un suo sistema di logica universale, somigliante all'<i>Arte</i> di Raimondo
Lullo<a class="tag" id="tag64" href="#note64">[64]</a>.
</p>

<p>
Migliori accoglienze ottiene in Inghilterra, dove stampa gran parte dell'opere
sue. Vi regnava allora Elisabetta, e le prosperità politiche del costei
regno distesero un velo sovra le persecuzioni di cui essa lo macchiò, ben
più cupe e calcolate che quelle d'Enrico VIII, il quale, <i>per abolire la diversità
d'opinioni</i>, avea moltiplicato i casi di Stato, accumulando le pene di
tradimento a quelle d'eresia. L'aver il papa ricusato di riconoscer il divorzio
di questo facea che Elisabetta venisse considerata come bastarda, donde
un'ira personale contro del pontefice e de' Cattolici. È però falso che il papa
ne irritasse gli sdegni, anzi Pio IV cercò ogni via di calmarla, e mandò
Vincenzo Parpaglia, uom d'ingegno, favorevolmente conosciuto alla regina
per esser dimorato in Inghilterra sotto il regno precedente; il quale dovea
portar una lettera tutta affetto, promettendole non solo tutto quanto potesse
contribuire alla salute dell'anima sua, ma pur quanto ella desiderasse per
assodare la sua dignità regia, conforme al ministero affidatogli da Dio. «Se
ritornate in sen della Chiesa, come desideriamo e speriamo, saremo pronti
a ricevervi coll'amore e la gioja onde il padre del Vangelo accolse il reduce
figliuolo: tanto più che voi ricondurreste tutto il popolo inglese».
</p>

<p>
Il legato non potè tampoco arrivare in Inghilterra; Cecil e gli altri consiglieri
di Elisabetta ne aizzarono i rancori, ne sbigottirono l'ambizione, e
proruppe una persecuzione, ove eroicamente sepper resistere alcuni Cattolici,
che formano una nuova serie di martiri<a class="tag" id="tag65" href="#note65">[65]</a>. Re e parlamento sancirono
leggi d'un'intolleranza, qual mai non si era veduta ne' paesi cattolici, e che
è bene ricordare quando colà sono abolite, mentre s'impiantano o s'invocano
<span class="pagenum" id="Page_55">[55]</span>
in paesi cattolici, a nome della negazione e d'una bugiarda libertà. A qualunque
ecclesiastico usi altro rituale che l'anglicano, carcere a vita, come a chi
assista a preghiere o riceva sacramenti con rito diverso: la morte de' traditori
e la confisca a chi sostenga la giurisdizione spirituale d'alcun prelato
straniero: incapacità d'ogni officio a chi non giuri la supremazia spirituale
del re: chi dalla anglicana trae taluno alla Chiesa romana è reo di tradimento;
di complicità chi non le rivela. L'assistere alla messa porta la multa
di ducento marchi e dodici mesi di prigione. Chiunque, compiti i sedici
anni, non interviene all'uffiziatura anglicana, paghi venti sterline per mese:
ducento se persiste, e la prigione: anzi dappoi vi si aggiunsero l'esiglio e
la confisca. Qualunque prete entri nel regno, s'abbia per traditore e mandisi
a morte. La dichiarazione contro il papismo sia mandata a tutti i papisti,
e devano sottoscriverla, pena il bando o la prigione a vita. Cento lire
sterline di premio a chi arresta un prete o vescovo papista, o lo convince
d'aver detto messa, o fatto altro atto di quel culto<a class="tag" id="tag66" href="#note66">[66]</a>.
</p>

<p>
Alla memoria di Elisabetta o della sua gran nemica e vittima Maria Stuarda
annettesi quella di David Rizio. Questo torinese, ito a Edimburgo col conte
della Moretta rappresentante della Casa di Savoja presso la regina Maria
Stuarda, acquistò le grazie di questa, e la serviva da segretario, confortandola
a perseverar nella religione cattolica. In conseguenza dava uggia al
partito protestante, che desiderava la dominazione dell'Inghilterra su tutta
l'Isola; e volendo perderlo cominciò, dal calunniarlo, dicendo fosse amante
della regina. Lo credesse o no, Enrico Darnley, marito di essa e d'accordo
cogli acattolici, lasciò che il duca di Rothsay e Ruthwen lo pugnalassero,
invan rifuggito dietro alla regina, gravida. Si moltiplicarono romanzi
e tragedie sugli adulterj della infelice Stuarda: essa la più bella regina
d'Europa, il Rizio piccinacolo e contraffatto: lo stesso Ruthwen le dichiarò
averlo ucciso perchè fautore dei Cattolici<a class="tag" id="tag67" href="#note67">[67]</a>. Così col corrompere l'opinione
preparavasi l'assassinio legale che della Stuarda fece la superba Elisabetta.
</p>

<p>
A questa Elisabetta retoriche adulazioni prodiga Giordano Bruno, chiamandola
«unica Diana, qual è tra noi quel che tra gli astri il sole». Ad Oxford
egli sostenne l'immutabilità dell'anima e il moto della terra, che allora
era rifiutato dalla patria di Newton; ma quella Università avversava
pur essa i liberi lanci dell'immaginazione, talchè il Bruno non potè durarvi.
Recatosi in Germania, s'indugiò a Wittemberg, già palestra di Lutero e di
Melancton, il quale vi avea tornato in onore Aristotele. Il Bruno loda la tolleranza
di que' professori anche ver lui, benchè diverso di fede<a class="tag" id="tag68" href="#note68">[68]</a>; e sfrenatamente
esalta Lutero. «Il vicario del tiranno dell'inferno, volpe e leone, armato
delle chiavi e della spada, di astuzia e di forza, di finezza e violenza,
di ipocrisia e ferocia, aveva infetto l'universo d'un culto superstizioso e
d'ignoranza brutale, sotto il titolo di sapienza divina, di semplicità cara a
Dio. Nessuno osava opporsi a questa belva vorace, quando un novello Alcide
<span class="pagenum" id="Page_56">[56]</span>
si levò per riformar il secolo indegno, l'Europa depravata a stato più
puro e più felice; Alcide superiore all'antico perchè più grandi cose compì
con minori sforzi, uccise un mostro più potente e pericoloso degli antichi:
e sua clava fu la penna. E donde venne questo eroe se non dalle fiorenti
rive dell'Elba? Qui il cerbero da tre teste, cioè dal triregno, fu tratto dal
tenebroso orco, costretto a guardar il sole, e vomitar il suo veleno.... Tu
vedesti la luce, o Lutero, tu intendesti lo spirito divino che ti chiamava,
e gli obbedisti, e corresti, debole e senz'armi, contro allo spaventevole nemico
de' grandi e dei re; e coperto delle sue spoglie, salisti al cielo»<a class="tag" id="tag69" href="#note69">[69]</a>.
</p>

<p>
Questi vanti a Lutero non significano gran cosa per chi abbia letto le putide
lodi che il Bruno sparpagliò lungo tutto il suo viaggio. Pur la leggenda
popolare ritenne che a Wittemberg egli avesse fatto l'elogio del diavolo, e
patteggiato con esso. Aveva in fatti parlato spesso del diavolo con una famigliarità,
che dovea scandolezzare quando tutti il temevano; chiamatolo <i>uom
da bene</i>; trovatolo accorto perchè mostrò i regni della terra non dall'antro
di Trofonio, ma dal vertice d'una montagna; e sperare che anche i demonj
sarebbero salvati, non potendo nè Dio restar eternamente implacabile, nè essi
aver luogo in un mondo perfetto<a class="tag" id="tag70" href="#note70">[70]</a>: e chi sa che non abbia voluto di sottilità
dialettica e oratoria far prova coll'elogio del diavolo? Mal conchiusero si
fosse fatto luterano, perchè nella <i>Oratio consolatoria habita in ill. Academia
Julia</i> di Helmstedt accenna essere stato <i>ad reformationis ritus
exhortatus</i>.
</p>

<p>
In realtà, con ardore d'apostolo predicò nelle varie Università e Corti
d'Europa la teoria di Lullo, il sistema mondiale di Pitagora, il panteismo
eleatico, vestito di forme neoplatoniche; or applaudito ora scomunicato;
non rassegnandosi alle dottrine legali, sempre irrequieto e in battaglia
cogli emuli, coi Calvinisti a Ginevra, coi Cattolici a Tolosa e Parigi; sempre
geloso della libertà del filosofare, nella quale non conosce punti di fermata;
sempre guidato da una superbia fin ridicola<a class="tag" id="tag71" href="#note71">[71]</a>. Vantavasi d'esser
esule dalla patria per gli onesti argomenti e studj suoi sulla verità, pei quali
di rimpatto trovavasi cittadino tra gli stranieri; ivi esposto alla vorace gola
del lupo romano, qua libero; ivi morto dalla violenza de' tiranni, qua vivo
per la giustizia e cortesia d'ottimi principi. E spesso si lagna, come han dovuto
far tutti gli Italiani, di persecuzioni e invidie patrie. «Bisognava che
fosse un animo veramente eroico per non dimettere le braccia, disperarsi
e darsi vinto a sì rapido torrente di criminali imposture, con quali a tutta
possa m'ha fatto impeto l'invidia d'ignoranti, la persecuzione di sofisti, la
detrazione di malevoli, la mormorazione di servitori, li sussurri di mercenarj,
le contraddizioni di domestici, le suspizioni di stupidi, gli scrupoli
di riportatori, gli zeli d'ipocriti, gli odj di barbari, le furie di plebei,
furori di popolari, lamenti di ripercossi, e voci di castigati».
</p>

<p>
In fondo di quella dottrina, rispondente all'indole ontologica del pensiero
<span class="pagenum" id="Page_57">[57]</span>
italiano, egli era assolutamente panteista, facendo il mondo animato da
un'intelligenza onnipotente, causa prima non già della materia, ma delle
forme tutte che la materia può assumere, e che vivono in tutte le cose, anche
quando non sembrino vivere.
</p>

<p>
La sua dottrina appare specialmente dalla <i>Cena delle Ceneri</i>, e nei libri
della <i>Causa, principio ed uno</i>, dell'<i>Infinito, universo e mondi</i>. Il suo primo
reale è un'unità infinita eterna, sottoposta al multuplo e al visibile, identità
degli opposti come coincidenza del tutto, e fuor della quale non può darsi
nulla. Nell'uno van confusi finito e infinito, spirito e materia: l'unità è Dio,
essenza di tutte le cose: tra l'uno minimo e il massimo è tutto indifferentemente:
Dio si fa tutto; è tutto quello che può essere, universo, mondi,
monade, numero, figura<a class="tag" id="tag72" href="#note72">[72]</a>; è potenza di tutte le potenze, atto di tutti
gli atti, vita di tutte le vite, anima di tutte le anime, essere di tutto l'essere.
S'egli manifestasi nella pluralità è il mondo, sicchè il mondo è Dio,
animale santo, sacro, venerabile<a class="tag" id="tag73" href="#note73">[73]</a>. La natura è Dio che si estrinseca,
ed eternamente ritorna in sè; talchè natura naturata e natura naturante
son tutt'uno, e ogni cosa ha in sè latente la divinità, la quale può in una
sfera infinita amplificarsi. Nell'essere non manca mai nulla: tutto è buono
in sè: la morte è tramutazione: il male è apparenza soltanto.
</p>

<p>
Come si concilii il finito coll'infinito, l'ideale col reale, la libertà colla
necessità, è l'indagine sua, e proponeasi quello cui non riuscì, cioè di non
volatilizzar la materia ed intirizzire lo spirito, ma verificar la natura, e non
dividere colla ragione ciò ch'è indiviso secondo natura e verità. L'atto assolutissimo
e l'assolutissima potenza non possono intendersi se non per modo
di negazione; e a conoscer i misteri della natura occorre indagare il massimo
e il minimo, le opposizioni e le repugnanze, attesochè la differenza
nasce dall'unità e a quella ritorna. Per mantener dunque quest'intima
unità della natura e della mente, eliminò quanto vi era di finito nel concetto
dell'infinito; quello a cui non s'attaglino nè tempo, nè spazio, nè
moto, nè quiete, se non in quanto tali categorie s'identifichino nell'universo
ed uno. E l'universo è uno, infinito, immobile, essendovi una sola potenza
assoluta, un solo atto assoluto, una sola anima del mondo, una materia sola,
una sola sostanza; che è l'altissimo ed ottimo, incomprensibile, indeterminabile,
senza limiti nè fine, non generabile, non distruttibile. Esso non è
materia, perchè non ha forma determinata; non è forma, perchè non costituisce
una sostanza particolare; non è composto di parti, perchè è il tutto
e l'uno. Nell'universo, tutto è centro, e il centro è dapertutto, e in niun
luogo la circonferenza, e così viceversa.
</p>

<p>
La sostanza prima e suprema non è cognoscibile, bensì l'anima del mondo,
che il Bruno chiama artefice interno, ed è il formale costitutivo dell'universo
e di quanto vi si contiene. Sua prima e reale facoltà è l'intelletto
universale.
</p>

<p>
<span class="pagenum" id="Page_58">[58]</span>
Tre sorta d'intelletto si danno; il divino che è tutto; il mondano che è
fatto; i particolari che si fanno tutto, e questa è la vera causa efficiente,
non solo estrinseca ma anche intrinseca.
</p>

<p>
Nella natura vi ha due generi di sostanza: una ch'è forma, l'altra ch'è
materia, potenza e soggetto: nell'una è la facoltà del fare, nell'altra la facoltà
d'esser fatto. Nella natura, per quanto si varii in infinito, la forma è una
materia medesima; come si succedono seme, erba, spica, pane, chilo, sangue,
seme, terra, pietra ecc. Sole le forme esteriori si cambiano ed anche
s'annullano, perchè non sono sostanze, ma accidenti di queste. Ogni cosa
è in ogni cosa, poichè in tutte essendo l'anima o la forma universale, da
tutto si può produr tutto. Secondo la sostanza, il tutto è uno. Nessuna
cosa è costante, eterna, eccetto la materia, unico principio sostanziale, che
sempre rimane.
</p>

<p>
Questo principio, detto materia, può esser considerato come potenza e
come soggetto. In quanto potenza, non v'è cosa in cui non possa trovarsi,
come attiva o come passiva. La passiva può considerarsi o assolutamente,
cioè quel che è, può essere; e allora risponde alla potenza attiva in modo
che l'una non è senza l'altra. Ognuno la attribuisce al primo principio naturale,
che è tutto ciò che può essere; e che non sarebbe tutto se non potesse
esser tutto; onde in lui la potenza e l'atto son tutt'uno. L'universo è tutto
quel che può essere per le specie medesime, e contiene tutta la materia;
ma non è tutto quel che può essere per le differenze, i modi e le proprietà
individuali. Non è dunque che un'ombra del primo atto e della prima potenza,
e in lui l'atto e la potenza non sono la cosa stessa. Nell'anima del
mondo, che è forza e potenza del tutto, le cose son tutt'uno; e scopo d'ogni
filosofia è appunto il conoscer l'uno nel tutto, il tutto nell'uno.
</p>

<p>
Il senso non cape l'infinito. La verità trovasi nell'oggetto sensibile come
in uno specchio; nella ragione a modo di argomentazione; nell'intelletto a
modo di principio e di conclusione; nella mente colla propria forma.
</p>

<p>
Ma se il mondo fosse finito, e fuor del mondo non v'è nulla, esso saria
qualche cosa di irreperibile. Se fuor della superficie non v'è nulla, questo
nulla è un vuoto, più difficile a immaginare che non l'universo infinito.
Se è bene che il mondo esista, è bene che quel vuoto sia riempiuto, e
perciò i mondi saranno innumerevoli, innumerevoli questi individui, grandi
animali, di cui uno è la nostra terra. La divina potenza non può rimanere
oziosa.
</p>

<p>
Mentre ciascuno dei mondi infiniti è finito, perchè ciascuna sua parte è
finita, Dio è tutto infinito perchè esclude ogni termine, ed è anche totalmente
infinito perchè è tutto in tutto il mondo e in ciascuna parte. Chi nega l'effetto
infinito nega l'infinita potenza. Essendo l'universo infinito e immobile, non
bisogna cercare estrinseco il motore di esso: perocchè gl'infiniti mondi contenuti
in quello si muovono per principio interno, per anima propria.
</p>

<p>
<span class="pagenum" id="Page_59">[59]</span>
I principj attivi di moto sono due: l'uno finito, com'è finito il soggetto;
l'altro infinito come l'anima del mondo. L'infinito è immobile; onde l'infinito
moto e l'infinita quiete equivalgono. Corpi determinati han determinato
moto. Uno è il cielo, continente universale, in cui tutto si muove e scorre;
gl'infiniti astri non vi sono affissi, ma si muovono e si reggono; e per
esempio la nostra terra ha quattro moti; l'animale del centro, il diurno,
l'emisferico, il polare.
</p>

<p>
Così cercando le relazioni tra il finito e l'infinito, e come riducansi all'unità,
anzichè riconoscer una causa creatrice il Bruno vuol mostrare che nell'infinito
le contraddizioni cessano, i contradditorj s'identificano. Come tutti
gli altri panteisti, pretende combatter il panteismo, e il suo sistema esser
l'unico mezzo di evitarlo, perchè «conforme alla vera teologia»<a class="tag" id="tag74" href="#note74">[74]</a>. E soggiunge:
«Così siam promossi a scoprire l'infinito effetto dell'infinita causa,
il vero e vivo vestigio dell'infinito vigore, ed abbiamo dottrina di non
cercare la divinità rimota da noi, se l'abbiam a presso, anzi dentro, più
che noi medesimi non siam dentro a noi».
</p>

<p>
Il suo «Spaccio della bestia trionfante, proposto da Giove, effettuato dal
consiglio, rivelato da Mercurio, recitato da Sofia, udito da Saulino, registrato
da Nolano» (Parigi 1594) vien creduto da taluni un'opera spaventevole
contro Roma, mentre è solo una stravagante allegoria per introduzione
alla morale. Nel <i>Candelajo</i> porgesi grossolanamente osceno. Nella <i>Cena delle
Ceneri</i> accenna a due altre opere sue, l'<i>Arca di Noè</i>, dedicata a Pio V,
e il <i>Purgatorio dell'Inferno</i>.
</p>

<p>
Intollerante, sarcastico, esalta se stesso quanto dispregia gli altri; espone
dogmaticamente ciò ch'è più che contestato; manca di gravità ne' problemi
più serj, ripetendo le celie che correano sulle cose sacre, e nominando il Dio
degli Ebrei e i Galilei: attacca l'immacolata concezione e la transustanziazione,
la quale riusciva logicamente incompatibile colla sua idea della sostanza
una: ogni volta che trova contrasto fra la religione e la ragione, s'appiglia
a questa: molte volte le più strane opinioni mette in bocca d'interlocutori,
poi si dimentica di confutarle; e si propone di «spegner il terror
vano e puerile della morte»; atteso che «la nostra filosofia toglie il fosco
velo del pazzo sentimento circa l'Orco e l'avaro Caronte, onde il più dolce
della nostra vita ne si rape ed avelena»<a class="tag" id="tag75" href="#note75">[75]</a>.
</p>

<p>
Fra le stravaganze ha veri meriti filosofici, che lo fecero paragonare allo
Schelling nel padroneggiare coll'astrazione le meraviglie visibili e invisibili
nel punto ove si confondono il creato e l'increato. Realmente fu razionalista
due secoli prima di Hegel, al quale diede la formola, cioè la concordia dei
contraddicentisi<a class="tag" id="tag76" href="#note76">[76]</a>; e lo lodano d'aver voluto rivendicare i diritti della ragione,
smaniosa di emanciparsi. Ma quelli non erano tempi ove si sapesse
distinguere il fallo morale dal civile. Chi conosce il cuor umano e la
storia non prenderà meraviglia che il Bruno, dopo sì patente apostasia,
<span class="pagenum" id="Page_60">[60]</span>
osasse ritornar in Italia. Stette tranquillo due anni a Padova in mezzo
ad illustri aristotelici, egli loro avversario; ito poi a Venezia, vi si tenne
ignoto, finchè un suo confidente lo palesò a quel Governo, che lo colse
il 23 maggio 1592, e pose nelle carceri. A nome del cardinale di Santa Severina,
l'inquisitore venne a domandarlo «perchè imputato non solo di eretico,
ma anco di eresiarca: compose varj libri dove loda la regina d'Inghilterra
e altri principi eretici: scrisse varie cose concernenti la religione che non
convenivano, benchè parlasse filosoficamente; è apostato, essendo uscito
dai Domenicani; visse a lungo a Ginevra, e in Inghilterra; fu per la
stessa imputazione inquisito a Napoli e altrove»<a class="tag" id="tag77" href="#note77">[77]</a>. Non si volle consegnarglielo,
e fu tenuto in carcere sei anni, durante i quali non possiamo
che immaginare quanto soffrisse. Due sono i processi ivi fattigli, e sebbene
possa attribuirsi importanza colà dov'egli spiega le sue idee, troppo
ci è noto come, in tali frangenti, uno le modifichi e temperi per difesa; nè
gl'inquisitori veneti poteano esser arguti accademici, da seguire il filo dei
suoi ragionamenti. Basti dunque soggiungere che il senato non potè, secondo
il diritto internazionale d'allora, negarlo a nuove richieste, e lo consegnò
all'Inquisizione romana.
</p>

<p>
Viveva allora a Roma Gaspare Scioppio, famoso erudito tedesco, nato il
1576 a Neumark nel Palatinato; da Clemente VIII tratto a Roma, e attaccato
al cardinal Madruzzi, dove abjurò il protestantismo, dicendosi convinto
dalla lettura degli Annali del Baronio. Scrisse opuscoli sulle indulgenze,
sul giubileo, sulla supremazia papale ecc., e controversie cogli
abbandonati suoi correligionarj, sempre litigioso, talvolta paradossale;
difese il Machiavello: accusò Leone Alazio di aver distratto i migliori libri
della biblioteca di Heidelberg, acquistata dal papa: e fu creduto autore dei
<i>Monita secreta Jesuitarum</i>.
</p>

<p>
Era egli sui ventiquattr'anni quando il Bruno fu condannato, e raccontandolo
a Corrado Rittershausen rettore dell'Università di Altorf, gli dà la
sua parola d'onore che nella gran città nessun luterano o calvinista è punito
di morte, nè tampoco corre pericolo, purchè non sia recidivo o scandaloso:
essendo proposito di sua santità che ognuno viaggi liberamente, e ottenga
benevolenza e cortesia. Aggiunge d'un Sassone, che un anno era vissuto
familiarmente col Beza, eppure fu umanissimamente accolto dal cardinal
Baronio, confessore del papa, e affidato, purchè non desse scandalo. Qui prosegue
a narrare come il Bruno venisse sottoposto a processo. Molti teologi
recaronsi per convincerlo, e il Bellarmino, il cardinale inquisitore, forse il
papa stesso: egli or nicchiava, or asseriva, cercava tirar in lungo, sperando
negli eventi. Finalmente il 9 febbrajo 1600 condotto avanti al palazzo
dell'Inquisizione, in presenza di teologi, consultori, persone onorevoli per
senno, età e cognizioni di diritto e teologia, e del magistrato pubblico,
a ginocchio udì la propria sentenza, motivata specificatamente sulle azioni
<span class="pagenum" id="Page_61">[61]</span>
di tutta la sua vita: e non volendo ritrattarsi, ebbe condanna, meritata a
parer dello Scioppio, perchè ateo e apostolo di dottrine assurde (<i>nugae</i>).
</p>

<p>
«Se voi cristiani foste in Italia (dice lo Scioppio) udreste generalmente che
fu bruciato un Luterano. Ma sappiate che gl'Italiani non vanno molto per la
sottile nel discernere gli eretici, e chiaman tutti luterani. Del resto Lutero,
questo quinto evangelista, questo terzo Elia, sarebbe stato trattato dai Romani
come adesso il Bruno. Questi due mostri non insegnarono lo stesso genere
di errori o d'orrori, ma ciò che insegnarono è del pari falso e abominevole.
Lutero sarebbe stato arso pei pretesi dogmi e oracoli suoi: Bruno il fu per
aver sostenuto tutte le abominazioni che mai ponessero innanzi i falsi pagani,
e gli eretici antichi o moderni. L'uno il fu, l'altro il sarebbe stato, perchè
non è permesso a ciascuno di credere e professare ciò che vuole.
</p>

<p>
«L'Inquisizione non gli imputa le credenze luterane; ma d'aver assomigliato
lo Spirito Santo all'anima del mondo; l'ispirazione sacra alla vita
dell'universo: paragonati Mosè, i profeti, gli apostoli, Cristo ai magi, agli
jerofanti, ai legislatori politeisti, levando ogni barriera fra il popolo santo
e gli etnici; ammetteva molti Adami come molti Ercoli; credeva, o almeno
(poichè amator del paradosso) sosteneva la magia, e per mezzo di essa aver
operato Mosè e Cristo. Che se egli per magia intendea forse la cognizione
delle leggi naturali, l'Inquisizione non avea torto di dire che, elevandola
così, turbavasi l'intera società, riconosceasi a Belial il potere di sovvertir
tutta la Chiesa, attaccavasi la religione nelle coscienze».
</p>

<p>
Molte asserzioni fisiche del Bruno parvero tanto assurde, che l'Inquisizione
neppur si badò di confutarle: come quelle sugli atomi, sulle monadi, sulle
macchie del sole; la pluralità dei mondi infiniti parve bestemmia, e l'udirgli
parlare di «miriadi di mondi, un concilio di astri, un concistoro di stelle,
un conclave di Soli, un tempio dell'universo, un libro aperto dall'oriente
all'occidente, e in tutte le lingue del creato». Udendo che la terra non dipende
dalla Provvidenza, ma da leggi impreteribili; che la nostra specie,
redenta da Cristo, non è lo scopo della creazione, ma abita un de' mille pianeti,
il quale non è centro del sistema, ma lanciato nello spazio come gli
altri, sgomentavasi l'angusta religione; scandolezzavasi quando il Bruno
sosteneva che il sistema di Tolomeo, «piccolo come il cervello d'un peripatetico»,
restringe l'immensità di Dio, pel quale vuolsi un universo «senza
margine»; il cielo non esser diverso dalla terra; noi abitanti, d'un pianeta,
siam nel cielo.
</p>

<p>
Ciò significava che la Chiesa non era più unica interprete della natura, e
che le leggi di questa son impreteribili più de' suoi pensamenti; e poichè la
ragione ha la potenza e il diritto d'interpretar i fenomeni della natura, potrà
criticar pure le opinioni che la Chiesa se ne formò, e che trae dalla sacra
scrittura. Questa è un codice di leggi morali e religiose, non un'esposizione
di filosofia naturale; parlando a uomini semplici, essa adoprò il linguaggio
<span class="pagenum" id="Page_62">[62]</span>
vulgare, e parlò delle apparenze, non della realtà. E qui ad Aristotele e a
Tolomeo, ai dettati della Scuola e all'illusioni degli occhi opponeva Pitagora,
Platone, il cardinale Cusa che annunziò il moto della terra; Paolo III che
accettò la dedica di Copernico; e più di tutti l'intelletto, dal quale soltanto,
e non dai sensi, può esser afferrato l'infinito.
</p>

<p>
Quanto la cosmologia, altrettanto restava ampliata l'azione di Dio, non più
ristretto nella «tragedia cabalistica» ch'è la teologia del medioevo, ma con
azione viva e libera, prodotta dallo studio vero della creazione. Eppure per
tale asserzione unica il Bruno veniva dichiarato ateo, quasi, facendo governar
il mondo da leggi stabili, escludesse il bisogno di Dio. Del che l'Inquisizione
non verrà troppo incolpata da chi veda, nel secolo successivo, fuor delle passioni
del momento e fin delle convinzioni religiose, l'erudito più spregiudicato,
il filosofo più scettico, sentenziare che «l'ipotesi di Bruno è nel fondo
quella di Spinosa: entrambi unitarj esagerati: fra questi due atei la sola
differenza consiste nel metodo: Bruno adoprando quel de' retori, Spinosa
quel de' geometri. Bruno non ridusse l'ateismo in sistema, non ne fece
un corpo di dottrina legato e intessuto al modo de' geometri: non si brigò
della precisione; si servì d'un linguaggio figurato che sottrae spesso le
idee giuste. L'ipotesi d'entrambi sorpassa il cumulo di tutte le stravaganze
possibili a dirsi; è la più mostruosa ipotesi che uom possa immaginare;
la più assurda, la più diametralmente opposta alle nozioni più
evidenti del nostro spirito»<a class="tag" id="tag78" href="#note78">[78]</a>.
</p>

<p>
Dall'Inquisizione dato al braccio secolare <i>ut quam clementissime et citra
sanguinis effusionem puniretur</i>, fu condannato ad esser arso in Campo di
Fiore. Udendo la sentenza esclamò: «Avete più paura voi nel proferirla
che io nel riceverla». Narrano che, offertogli il Crocifisso, ricusasse baciarlo:
che ripetesse le parole di Plotino: «Fo un estremo sforzo per ricondurre
ciò che v'ha in me di divino a ciò che v'ha di divino nell'universo»<a class="tag" id="tag79" href="#note79">[79]</a>.
Forse sosteneva la sua costanza il pensare quel che altrove scrisse, «Il
morir in un secolo fa vivo in tutti gli altri». E bruciò il 17 febbrajo; le
ceneri ne furono disperse al vento.
</p>

<p>
Dopo così circostanziato racconto parrà strano che v'abbia chi asserisce
che sol la sua immagine fosse bruciata<a class="tag" id="tag80" href="#note80">[80]</a>; esser finzione la lettera dello
Scioppio, arguto grammatico ma furioso intollerante. Noi lo brameremmo,
e buon argomento ce ne darebbe il non trovare il suo supplizio mentovato
da altri. Vedemmo e vedremo come i residenti in Roma riferissero alle loro
Corti gli accidenti della gran città, nè mai tacevano queste esecuzioni d'eretici.
Ebbene, noi, per cercare, non udimmo accennarsi del supplizio del
Bruno, neppure dal ministro veneto, che pur v'avea maggior interesse. Ma
come è stranissimo che si dubitasse del supplizio inflitto a un tal uomo,
in mezzo a Roma, con formale e lungo processo, così ci parve un fatto notevole
che lo Scioppio, virulento difensore di Roma, credesse onorarla col
narrare quel supplizio, e insultare coi sarcasmi alla vittima.
</p>

<p>
<span class="pagenum" id="Page_63">[63]</span>
Tre anni dopo, le sue opere tutte furono poste all'Indice. Nessuno al suo
tempo vi pose attenzione, ma ai dì nostri parvero precorritrici degli ardimenti
della scuola tedesca, come ad esso aveano precorso Parmenide e Anassagora.
E per verità carattere del Bruno è l'esame individuale, che per unico
criterio accetta l'evidenza: fu il primo che contemplasse il mondo da puro
metafisico, ricercando, come oggi dicesi, l'assoluto; senza curarsi dell'esperienza,
indagò le cause de' fenomeni non nella materia stessa, bensì
nel <i>lume interno</i>, nella <i>ragion naturale</i>, nell'<i>altezza dell'intelletto</i>, avventurandosi
a divinazioni talora anche fortunate sopra i moti delle stelle fisse,
la natura planetaria delle comete, l'imperfetta sfericità della terra, mentre
altrove divaga negli spazj infiniti, pieni di mondi splendenti di luce propria,
sognando anime del mondo, e relazioni dell'intelligenze superne coll'universo,
per istabilire l'armonia di tutte le cose fra loro. Come Schelling
coll'astrazione padroneggia le meraviglie visibili e invisibili, dove si confondono
il creato e l'increato: ma negando però l'intuizione dell'assoluto,
differisce da Schelling, il quale afferma che l'assoluto viene nel nostro intelletto
alla coscienza di sè: laonde vuol trovare la certezza nell'unità dell'essere
colla scienza, cioè nell'identità di tutte le cose e di tutte le idee in
sè e fra loro. Mentre il Bruno non volle far che un sistema ontologico,
Schelling lo accetta, ma pretende identificarlo col pensiero, in modo che
la coscienza attesti l'identità di tutti i contrarj nell'assoluto.
</p>

<p>
Mente solitaria e passionata, il Bruno ha pensieri suoi come suo stile,
mescolato di sublime e triviale, d'inni e d'improperj. Ingegno vago,
paradossale, grande e strano, coltivando la filosofia come una religione,
combattendo la Scuola che confondea colla Chiesa, bello, melanconico, bollente
come il patrio Vesuvio, non sapea bene quel che volesse, mancava del
sentimento della realità, che fa sagrificar le forme al fondo e non volea
nascondere o temperar la propria opinione, comunque repugnante dalla universale.
Ma quando il vediamo voler fondare una <i>filosofia nolana</i>, e prometter
di svolgere tutto purchè ci abbia tempo, siamo condotti a relegarlo
fra coloro che abbandonano le leggi universali del pensiero e le armonie di
esso colla realità, per gittarsi a quelle del senso e dell'amor proprio.
</p>

<p>
Va unito al Bruno Elia Astorini di Cosenza carmelitano, il quale dagli
aristotelici passò ai filosofi nuovi, fu inquisito come eretico e mago, onde
fuggì a Zurigo, poi a Basilea e in varj paesi di Germania, cercato a maestro
e riverito. Aderì alla protesta, ma come vide que' gran maestri di teologia
osteggiarsi e scomunicarsi fra loro, si persuase non poter trovare riposo che
nell'unità cattolica. Pertanto si diede a combatter Luterani e Calvinisti con
erudizione e solidi ragionamenti; e assolto, fu mandato predicar a Firenze
e a Pisa, poi a Roma; infine stanco delle contraddizioni, si raccolse tutto a
vita studiosa.
</p>

<p>
Tommaso Campanella, nato a Stilo nell'estrema Calabria il 1568, e
<span class="pagenum" id="Page_64">[64]</span>
vestitosi domenicano, udendo una disputa in Santa Maria la Nuova a Napoli,
vi piglia parte, e vince tutti: donde cominciarono le malevolenze, cresciute
allorchè comparve poeta, mago, astrologo. Perseguitato nel regno perchè
difende Telesio, va a Padova dove ottien poca fortuna; e avendovi sostenuto
disputa con un ebraizzante, a Roma è inquisito per non averlo denunziato.
</p>

<p>
Arditissimo pensatore ma disordinato, mal distingue le proprie illusioni
dalle intuizioni, e cambia facilmente secondo la passione<a class="tag" id="tag81" href="#note81">[81]</a>. Fissosi
a sottrarsi alle possibilità di Lullo e alle formole della scolastica, divaga
nella speculazione di principj supremi organici per riordinare tutto
il sapere e l'operare umano, e stabilir sopra l'esperienza una filosofia nuova
della natura. Volendo però combinarla colla rivelazione, non potendo esser
vero in filosofia ciò che sia falso in teologia, evita d'affrontare con indipendenza
il problema fondamentale della metafisica, e intanto trascende i
limiti teologici, per raffigurar la rinnovazione dell'uomo mediante la scienza.
</p>

<p>
Agli scettici vorrebbe opporre un dogmatismo filosofico, atteso che la ragione
sente necessità di raggiungere il vero, a segno, che, per impugnarlo,
anche lo scettico ha mestieri di certi postulati. Al qual vero egli suppone
che l'umanità arrivi per una scala, la quale ricorda l'educazione progressiva
del Lessing. Perocchè mette che Iddio, dalla prima antichità, parlò agli
uomini mediante le varie religioni, rivelandosi agli Assiri cogli astri, ai
Greci cogli oracoli, ai Romani cogli auspicj, agli Ebrei co' profeti, ai Cristiani
coi Concilj, ai Cattolici coi papi, dilatando la cerchia delle sue rivelazioni
man mano che lo scetticismo e l'incredulità corrompevano i popoli.
Le scoperte moderne sono l'ultimo termine di questa tradizione divina, che
sempre superiore alle operazioni deplorabili e alla gretta politica degli
uomini, finirà col congiungere tutti in una sola credenza, in quell'unità
del genere umano che Augusto intravide, e che la ragione esige affinchè
cessino i flagelli naturali, e le regioni più diverse ricambiino fra sè tutti
i beni.
</p>

<p>
Non vi pare questa una pagina de' Sansimoniani?
</p>

<p>
I suoi concetti filosofici e politici atteggiò nella <i>Città del Sole</i>, specie di
utopia, dove il frate non sa dimenticar la gerarchia e le regole claustrali,
ma che previene di due secoli i falansteri e le fraternite de' nostri contemporanei.
Vinta l'imprevidenza dell'uomo, l'antagonismo degli Stati, sin la
fatalità della natura, si formerà una società felice, dove (tacendo il resto)
un nuovo culto senza misteri raccoglierà nel tempio medesimo le immagini
di Pitagora, di Cristo, di Zamolxi, dei dodici apostoli.
</p>

<p>
Eppure il Campanella era un intollerante. Coi novatori non vuole si stia
a disputar su minutezze di parole sacre; ma si domandi, «Chi v'ha mandato
a predicare? Dio o il demonio?» Se Dio, lo mostrino coi miracoli: se no, bruciali
se puoi, o gl'infama. In nessun modo si facciano discussioni di grammatica
o di logica umana, ma sol di divina, e non moltiplicare parole o allungar
<span class="pagenum" id="Page_65">[65]</span>
il diverbio, lo che è una specie di trionfo a chi sostiene il torto. Bisogna dannarli
al fuoco secondo le leggi imperiali, perchè tolgono fama e roba a persone
autorizzate da Dio con lunga successione, quali sono il papa e i religiosi.
Il primo errore che s'è commesso fu il lasciar vivo Lutero nelle diete di Worms
e d'Augusta; e se Carlo V il fece (come dicono) per tener il papa in apprensione,
e così obbligarlo a soccorrere esso Carlo di danari e indulgenze nelle
aspirazioni verso la monarchia universale, operò contro ogni ragion di Stato,
perchè snervando il papa s'indebolisce tutto il cristianesimo, e i popoli si
ribellano col pretesto della libertà di coscienza<a class="tag" id="tag82" href="#note82">[82]</a>. Sulla Spagna riconosceva
il marchio della predilezione divina perchè cattolica, e destinata ad
abbattere l'islam e l'eresia, e assicurare il trionfo della Chiesa vera, quando,
restaurata l'unità del mondo, rifabbricherà il tempio di Gerusalemme. Consiglia
a quel re di remunerare i più dotti teologi; «ne' consigli supremi aver
sempre due o tre religiosi, Gesuiti, Domenicani, Francescani, per cattivarsi
gli ecclesiastici e fare che i suoi ufficiali sieno più accorti in non errare e
più autorevoli nelle loro determinazioni: e in tutte le guerre ogni capitano
deve avere un consigliere religioso, perchè i soldati riveriranno più i
precetti loro, e non si tratterà cosa senza saputa loro, e massime le paghe
che si danno a' poveri soldati debbano per mano di religiosi passare»<a class="tag" id="tag83" href="#note83">[83]</a>.
</p>

<p>
«Quella medesima costellazione che trasse fetidi effluvj dalle cadaveriche
menti degli eretici, valse a produrre balsamiche esalazioni dalle
rette intelligenze di quelli che fondarono le religioni de' Gesuiti, de' Minimi,
de' Cappuccini»<a class="tag" id="tag84" href="#note84">[84]</a>.
</p>

<p>
I dominj (a dir suo) sono costituiti da Dio, dalla prudenza, dall'occasione.
La parte che vi ha Dio, mantiene il sacerdozio: i sacerdoti riconoscono
le cose che si devono fare; i governanti le comandano; soldati e artefici le
eseguiscono. «Il sacerdozio non devesi far vulgare, perchè perde dignità
e credenza; ed è ignoranza dei Calvinisti il creder che tutti siano sacerdoti»<a class="tag" id="tag85" href="#note85">[85]</a>.
</p>

<p>
Altrove attacca quel «tedesco luterano, che nega l'opre ed afferma la
fede»<a class="tag" id="tag86" href="#note86">[86]</a>: e ripetutamente combatte Lutero e Calvino, insegnatori di dottrine
avverse alla politica naturale. «La setta luterana e calviniana che nega la
libertà dell'arbitrio e di far bene o male, non si deve mantener in repubblica,
perchè i popoli ponno rispondere al predicante della legge che essi
peccano per fato, e possono osservare che non sono liberi in questo. Oggi
gli oltremontani, negata l'autorità del papa, negarono l'opera della fede
che se gli predicò; poi negarono la libertà di far bene e male; poi negarono
i santi e il peccato, e si fecero libertini, poi negarono la providenza, poi
l'immortalità, come in Transilvania. Molti finalmente negarono Iddio e
fecero un libro abbominevole <i>de tribus impostoribus</i>»<a class="tag" id="tag87" href="#note87">[87]</a>. E nelle <i>Lettere</i>
professando esatta ortodossia, dice che il dogma della predestinazione
«fa li principi cattivi, li popoli sediziosi, e li teologi traditori».
</p>

<p>
<span class="pagenum" id="Page_66">[66]</span>
S'inganna chiunque dice che il papa non ha se non il gladio spirituale
e non il temporale, perchè la monarchia sua sarebbe diminuita mancando
di questo; e Cristo Dio legislatore sarebbe diminuito; cosa imprudente ed
eretica ad affermarsi. La religione, nella quale il sommo sacerdote non
regna con le armi, non può capire più principati, se non saranno sêtte di
eresie; e però i Persiani, i Turchi, i Tartari e quelli di Fez, mori sotto il
sacerdozio di Macone disarmato, vivono ognuno con l'eresia propria senza
da un capo pendere; imperò ivi fa eresia. Ma sotto il papato, sacerdozio
cristiano armato, vi è il re Gallo, lo Spagnuolo, il Germano, il Veneziano,
potentissimi signori sotto la medesima religione senza far eresie.
La maggioranza del papa giova ai principi cristiani temperati di signoria,
perchè agguaglia le loro differenze; è arbitro della pace e guerra giusta,
e inclina colle arme alla parte che ha ragione, ed astringe a cedere chi ha
il torto, o li unisce contro li nemici del cristianesimo, o li disunisce dai
nimici; e contro ai buoni o tristi regnatori accomoda le cose loro e del
cristianesimo.... Nè può sfrenar le sue voglie un principe che vive sotto
una religione, la quale ha il sommo sacerdote armato che tenga maggioranza
sopra lui.... Dunque la monarchia cristiana va declinando sempre,
finchè arriva in man del papa.»
</p>

<p>
Per mantenere la monarchia in questa religione, altri si sono dichiarati del
tutto ministri del papa e liberatori, come Carlo Magno e Costantino; «ma
i figli inimicandosi col papa mancaro. Altri vollero fare il papa senz'armi
temporali, e fecero rovina più che acquisto, e nacquero Ghibellini e
Guelfi, Papali e Imperiali; altri fecero eresia di Ario e di Lutero, come
Arrigo VIII, ma tutti rovinaro come Jeroboamo e Acab. Giuliano tornò alla
gentile e rovinò col vecchiume»<a class="tag" id="tag88" href="#note88">[88]</a>.
</p>

<p>
Le stesse idee ribadisce nei <i>Discorsi politici</i> ai principi d'Italia: «Aggrandire
ed esaltare il papato è il vero rimedio di rassicurarci di non esser
preda del re di Spagna e di sostenere insieme la gloria d'Italia e del cristianesimo....
Talchè, per assicurarsi dal re di Spagna, devono gl'Italiani
solo attendere ad autorizzare il papato con fatti e scritti e parole, perchè
in questo sta la sicurtà loro... Per la sicurezza dei Stati e contra interni
principi, è necessario il papato ricco e potente. Dippiù il papato non è
principato peculiare d'alcuno, ma di tutto il cristianesimo; e quanto possiede
la Chiesa è a tutti comune, e quel che donano i principi e le persone
pie ai religiosi non è dare, poichè essi e i figli loro ponno diventar
padroni di quel dato; ma è un mettere in comune e far tesoro per il bene
pubblico. Il papato dunque è il tesoro del cristianesimo; talchè gl'Italiani
devono sempre fomentar le ricchezze dei religiosi, perchè quelle
sono del comune, e fanno mancar la forza agli emuli loro.....
</p>

<p>
Ma questo principato è più proprio d'Italiani, perchè li papi e cardinali
sono per lo più italiani, e fomentano sempre la sicurtà. Pertanto io dico
<span class="pagenum" id="Page_67">[67]</span>
che i principi italiani, non aspirando a monarchia, tutti devono far la
Chiesa romana erede de' Stati loro quando mancasse la linea legittima di
loro progenie, e con questa maniera, con successo di tempo s'anderia acquistando
la monarchia italiana e la gloria ancora, e le repubbliche devrieno
far una legge che, venendo esse in mano di tiranno, s'intenda la signoria
loro esser devoluta alla Chiesa romana; e certo se amano il ben d'Italia
questo devono fare... Intanto dovrebbe farsi a Roma un senato cristiano,
dove tutti i principi avesser voce per mezzo di loro agenti: il papa vi presedesse
per mezzo d'un collaterale: vi si risolvesse a pluralità di voti sulla
guerra agl'infedeli ed eretici, sulle differenze tra principi, obbligando colla
guerra qual vi si rifiutasse».
</p>

<p>
Esorta l'Italia a tenersi stretta agli Spagnuoli perchè cattolici, mentre gli
altri forestieri, essendo eretici «le torrebbero l'unica gloria rimastale, il
papato». E gran rispetto si deve al papa che «solo con la venerazione difende
più gli Stati suoi, che gli altri principi coll'armi: e quando è travagliato,
li principi tutti si muovono ad ajutarlo, altri per religione, altri
per ragioni di Stato<a class="tag" id="tag89" href="#note89">[89]</a>.»
</p>

<p>
Oh come un tal uomo vuol citarsi tuttodì come una vittima della intolleranza
cattolica e un martire della Inquisizione romana? Niente a meravigliarsene
quando si sappia che gli storici sempre scrivono a passione, e la più
parte ripetono il detto, senza vagliarlo. Il Campanella, studiando i filosofi
a paragone del senno eterno, cioè della natura, trovò che la legge di Cristo,
a fronte di tutte le altre e delle filosofie, è identica a quella della natura,
ma avvalorata dalla Grazia e dai sacramenti. Ben nella Chiesa cristiana trovava
mal osservati i precetti divini: Lutero e Calvino però erangli l'anticristo,
Aristotele la causa del disordine scientifico, Machiavello del morale e
politico<a class="tag" id="tag90" href="#note90">[90]</a>. Pertanto mirava a una riforma, a un rinnovamento del secolo,
intorno al quale disponeasi a dissertare nell'anno del giubileo: la conversione
delle nazioni, profetata da santa Brigida, da Dionisio Cartusiano, dall'abate
Gioachino, da san Vincenzo Ferreri, da don Serafino da Fermo,
da santa Caterina, la quale predisse che i fratelli di san Domenico porteranno
l'ulivo della pace ai Turchi<a class="tag" id="tag91" href="#note91">[91]</a>.
</p>

<p>
Con tali idee tornato nella Calabria il 1598, vi trovava soffogate ma non
estinte le idee dei Valdesi; bollenti le contese di giurisdizione ecclesiastica
cogli Spagnuoli, e il vescovo Montario n'era fuggito, lanciando l'interdetto
sulla città di Nicastro. «Tutte le città principali (scrive egli stesso) oltre le
discordie tra gli ecclesiastici e i regj, erano divise in fazioni; e tutti i
conventi erano pieni di banditi, e il vescovo li dava da mangiare per zelo
della giurisdizione, mentre erano assediati dagli sbirri in sostegno delle
attribuzioni regie». Il Campanella s'intromise di pace fra il vescovo e la
città; ascoltato, dice il Naudè, come un oracolo; ma con ciò spiacque a coloro
cui le risse giovavano e la scomunica non facea paura; e viepiù quando sostenne
<span class="pagenum" id="Page_68">[68]</span>
le pretensioni ecclesiastiche contro il Governo. Straordinarie inondazioni,
tremuoti, eruzioni di vulcani lo persuasero che il rinnovamento fosse
vicino: e doverne essere stromento lui, che sentivasi capace «d'insegnar
in un solo anno la filosofia naturale, la morale, la politica, la medicina, la
retorica, la poesia, l'astrologia, la cosmografia e ogni altra scienza», e
di render abile ogni «mediocre ingegno a convincere in una sola disputa
tutti gli eretici»: e che cantava:
</p>

<div class="poem">
<p>Io nacqui a debellar tre mali estremi,</p>
<p>Tirannide, sofisma, ipocrisia:</p>
<p>Stavano tutti al bujo, io accesi il lume<a class="tag" id="tag92" href="#note92">[92]</a>.</p>
</div>

<p>
La fede può tutto: nulla è impossibile al credente, pensava egli: e più
l'animavano i delirj astrologici, perocchè dic'egli stesso; «degli astrologi un
tempo fui nimicissimo, e in gioventù scrissi contro di loro, ma dalle mie
sventure imparai che molte verità scoprono essi»<a class="tag" id="tag93" href="#note93">[93]</a>. Computando sulle
nuove scoperte celesti, avea veduto come certe grandi innovazioni succedono
nel mondo ogni ottocento anni. Una fu al tempo di Cristo; e ora stavano
per compiersi la seconda volta gli ottocent'anni<a class="tag" id="tag94" href="#note94">[94]</a>, sicchè si attuerebbe
una civiltà religiosa, che fosse il regno della ragione eterna nella vita
dell'umanità.
</p>

<p>
Con tali persuasioni è facil credere che tentasse qualche novità: più facile
che ne venisse sospettato; novità diretta a sovvertire la dominazione
spagnuola in Calabria, benchè dappoi fosse lodatore esagerato degli Spagnuoli:
e traendo divinazioni dagli astri, dall'Apocalissi, da varj santi, insinuava
che nel 1600 accadrebbero grandi rivolture nel regno di Napoli. Fosse
egli motore o stromento, si formò infatti una cospirazione di trecento frati
e quattro vescovi. Faceano la propaganda delle sue speranze frà Giambattista
di Pizzoli, frà Pietro di Stilo, frà Domenico Petroli di Strignano e altri
venticinque Domenicani del convento di Pizzoli, fra cui principalmente frà
Dionigi Ponzio, che smaniava di levar tumulto per ammazzare certi frati che
aveano fatto ammazzar suo zio: e che valeasi delle parole del Campanella;
poi preso, riuscì a fuggire, e si fe turco.
</p>

<p>
Costoro trovarono ascolto ne' casali e tra le famiglie di Catanzaro, di Squillace,
di Nicastro, di Cerifalco, di Taverna, di Tropea, di Reggio, di Cassano,
di Castrovillaro, di Sant'Agata, di Cosenza, di Terranova, di Satriano, insomma
in quasi tutta Calabria. Già milleottocento banditi eransi raccolti,
e ogni giorno se ne ragomitolavano di nuovi; tenevansi intelligenze colla
flottiglia turca del bascià Cicala. Trucidati i Gesuiti e i frati che non aderissero,
liberate le monache, bruciati i libri, fatto statuti nuovi, doveano
fondar una repubblica, cui centro sarebbe Stilo, patria del Campanella;
appoggiati, come sempre i sommovitori dell'Italia, dai Francesi.
</p>

<p>
Il Governo n'ebbe notizia, e li fece arrestare, impiccare, affogare, squartare
dalle galee. Il Campanella, ch'erasi ascoso in un pagliajo, fu denunziato,
<span class="pagenum" id="Page_69">[69]</span>
e consegnato al nobile Carlo Spinelli, eletto commissario speciale. I frati
reclamarono il privilegio del fòro, onde salvi dalla forca, vennero dati al
Sant'Uffizio. A questo spettava pure processare il Campanella, ma si volle
far prevalere il delitto di Stato, e il fiscale Sanchez personalmente recossi a
Roma onde ottenere che potesse venir tormentato per quarantott'ore con
funicelli sino alle ossa, stirato sulla corda colle braccia arrovesciate, e spenzolando
sopra un legno acuto, e tagliatagli carne, del che stette poi lunghissimo
tempo malato. «Come s'arresterebbe il libero procedere dell'uman
genere (esclama il Campanella) quando quarantott'ore di tortura non poterono
piegare la volontà d'un povero filosofo, e strappargli neppur una
parola che non volesse?».
</p>

<p>
Tale è la leggenda. Persone, che consideravano come delitto l'apostasia
e la cospirazione, cercarono scusare il Campanella<a class="tag" id="tag95" href="#note95">[95]</a>: altri che giudicavale
eroismo, sostenne l'opposto<a class="tag" id="tag96" href="#note96">[96]</a>. Il servile Parrino, e dietro a lui il Giannone,
poi il Botta copiandoli, il fan reo di aver cospirato contro la monarchia
spagnuola con frati e vescovi. Fatto è che si è tuttora incertissimi sul
costui processo, e tre differenti ne esistono; uno che mostra volesse ribellar
il Regno per sottoporlo al papa; uno per darlo al Turco; uno per ridurlo a
repubblica eretica; poi nel Sant'Uffizio se ne costruì un nuovo, dove i testimonj
delle predette accuse si ritrattarono. Forse alcuni, raccogliendo parole
sparse e avventate, lo denunziarono come cospiratore: lanciata una accusa,
ogni scaltrito sa come sostenerla e darle apparenza di vero, al che singolarmente
s'adoprò il fiscale Luigi Xarava, che essendo stato scomunicato, avea
preso vendetta col far un processo di Clemente VIII e dei vescovi. L'assecondarono
quei molti che sempre avversano chi ha ingegno distinto e
opinioni non comuni; e difensore del Campanella fu sempre il papa. Il
Giannone (L. <span class="scp">XXXV</span>, 1) sempre ricalcando il Parrino, dice che il Campanella
aveva in Roma sostenuto lunga prigionia «per la sua vita poco
esemplare, e anche per sospetto di miscredenza», dopo di che fu rimandato
al suo convento di Stilo. Nulla di ciò risulta; e il nunzio pontifizio, dandone
ragguaglio l'11 febbrajo 1600, non ne fa cenno: bensì che a quella sua
azione non avea mai voluto dar nome di ribellione, «ma detto che volea
fare repubblica la Calabria per mezzo delle armi e delle prediche, quando
però seguissero i garbugli d'Italia, che lui si era presupposto». E in fatti,
se macchinò, non dovea mirare a sovvertimento, bensì a organar il paese
al modo della sua Città del Sole, ricongiungendo la legge di natura colla
cristiana.
</p>

<p>
Chiuso in prigione, senza libri, senza comunicazione, scrisse varie opere,
lodate perchè d'un martire come l'intitolarono, ma dove la vanità è pari all'immensa
inopportunità. Per riguardo al re lodava la Spagna: per riguardo
al papa protestava della sua ortodossia; prometteva, se lo lasciasser libero,
comporre libri che convertirebbero i Gentili delle Indie, i Luterani, gli Ebrei,
<span class="pagenum" id="Page_70">[70]</span>
i Maomettani: e in prova dice aver fatto un'esposizione del Capo VIII dell'epistola
ai Romani, della quale moltissimo si giovano Calvinisti e Luterani.
</p>

<p>
Lettere sue ultimamente pubblicate, se nulla aggiungono alla cognizione
del suo intelletto, attestano un esaltamento che tocca alla pazzia, se non
vogliasi perdonarlo alla sua smania di liberazione, stando «dentro una
fossa puzzolente dove non vedo giorno, sempre inferrato e morto di
fame e di mille afflizioni fra cinquanta leopardi che mi guardano....
Son accusato per ribello ed eretico, per lo che otto anni cominciano che
sto sepolto.... Sono stato preso io e molti frati per ribello, quasi volessimo
ribellar il regno a favor del papa, in tempo che molti officiali e baroni
del regno erano scomunicati, e perseverano, e la città di Nicastro
interdetta, e in tutte queste cose io mi trovai, e fu gridato in Seminaro
<i>Viva il papa</i> dal clero, che armata manu liberò un chierico dalle carceri
secolari. Furo necessitati gli amici di dire che ribellavano per far
eresie, e non per il papa: altrimenti morivano tutti de <i>facto inconsulto
pontifice</i>».
</p>

<p>
Così scrive al cardinal Farnese<a class="tag" id="tag97" href="#note97">[97]</a> e proseguendo, dà in delirj astrologici,
promette mari e monti a migliorar il regno di Napoli, fabbricar al
re una città mirabile, salubre, inespugnabile, che sol mirandola s'imparino
tutte le scienze storicamente; far vascelli che senza remi navighino
anche senza vento, quando gli altri stanno in calma, con magistero facile;
far camminare le carra per terra col vento; far che i soldati a cavallo adoprino
ambe le mani senza tener briglia, e guida in bene il cavallo; e far
libri contro i machiavellisti e la dottrina greca, zizania del Vangelo, e persuadere
all'unità, convertire principi di Germania e screditare Calvino.
Conchiude firmandosi <i>frà Tommaso Campanella spia delle opere di Dio</i>.
</p>

<p>
Sul tenore stesso va una lettera latina al papa e cardinali. <i>Post Lutherum
triginta annos expectatur antichristus magnus, ut prophetavit
Joachinus abbas, qui etiam Lutheri adventum prædixit, et astipulantur
Ubertinus et Joannes Parisiensis, et d. Seraphinus Firmanus
et alii multi; jam præsens est, vel anno 1630 revelabitur: et hoc tempore
luna convertetur in sanguinem etc.... Dixit Dominus ad divam Catherinam
nostram, renovationem Ecclesiæ mox futuram, de qua D. Vincentius,
et B. Joannes episcopus, et B. Egidius et Savonarola, et
B. Brigida et B. Raymondus et magister Caterinus expectant, et alii
innumeri, et ille Firmanos vir prudens et spiritualis: et addidit se facturum
flagellum de funiculis creaturarum malarum ad purgandam Ecclesiam
ab ementibus et vendentibus. Quis autem non vidit illud? In Græcia
invaluit, in Germania convaluit, in Italia præsto est. Ego natus sum
contra scholas anticristi, contra Aristotelem qui dixit mundum æternum,
et æquinotia et stellas et motus semper eodem ordine et situ et modo
fieri. Et ego ostendam quod non perseverant sicut ab initio, et quod
<span class="pagenum" id="Page_71">[71]</span>
verum est quod dicit D. Seraphinus, quod Aristoteles et Averroes sunt
unum de septem capitibus Antichristi, et phiala iræ Dei.... Machiavellus
dogmatisavit cum eo quod religio sit inventio sacerdotum et illusio populorum:
et ubi Macometus et Lutherus non habent potestatem (hoc est in
Italia et Hispania) regnant Machiavellus et Politici</i>.
</p>

<p>
E la tira innanzi lunghissima ed irta di citazioni; e raccomanda allo
Scioppio di presentarla: <i>Si porrigas pontifici literas, non malum puto.
Si de miraculis quæ policeor riserit, dicito me habere fidem, quantum
sinapis granum</i>.
</p>

<p>
Di simil tenore scrive al re di Spagna, all'Imperatore, agli arciduchi
d'Austria, <i>quoniam reipublicæ christianæ salus omnis in invictissima,
piissimaque familia vestra versatur</i>.
</p>

<p>
Ad esso Scioppio dicea: <i>Videant me non modo hæreticum non esse,
sed etiam a Deo excitum ad omnes hæreses eliminandas præcipue vero
philosophorum et astronomorum et latentium machiavellistarum, quorum
opera evangelium latet</i>. E lo esorta a persuader il pontefice ch'egli non
opera per magia o strologamenti, ma per vera fede, e crede che miracoli evidenti
accadranno per convertire i Tedeschi e far unire contro i Turchi:
confida che, coll'ajuto di Dio, svellerà dalla mano dei Luterani san Paolo:
con un solo argomento insegnerà anche agli illetterati a sterminar tutte le
eresie... «S'io dirò ai Luterani, <i>passiamo pel fuoco, e chi sarà abbrucciato
non è da Dio</i>, credi che l'oseranno? ma io sì. Così il padre mio Domenico
e san Francesco sedarono le eresie: perchè non gl'imiterei?».
</p>

<p>
E miracoli proponeva, appellandosi a Pio V contro le testimonianze false
di suoi compatrioti, che erano premiati e decorati se lo avversavano, sospettati
se lo difendevano; laonde invoca d'esser tratto a Roma. Accenna bensì che
fu accusato d'eresia, ma dice la inventarono i frati per sottrarlo al giudizio
secolare di ribellione; mentre invece i ministri del re l'accusavano di voler
rivoltare il paese a vantaggio del papa. Egli stesso avere chiesto di far rivelazioni
al vescovo di Caserta e al nunzio: ai quali mostrò come avesse tolto
a paragonar la legge di Cristo colla pitagorica, stoica, epicurea, peripatetica,
telesiana, e tutte le sêtte antiche e moderne e le leggi, e assicuratosi che la
pura legge di natura è la legge di Cristo: saper ribattere le difficoltà che
nascono sul nuovo mondo, e sull'incarnazione, sulle profezie e i miracoli. Il
vescovo trovò che aveva poca umiltà, e che avendo vagato per tante sêtte,
non era troppo ossequioso a Cristo. Se anche ciò fosse, egli dichiara non
essersi mai ostinato; altrimenti sarebbe uscito d'Italia: e giura esser saldissimo
nella fede<a class="tag" id="tag98" href="#note98">[98]</a>.
</p>

<p>
Dotti e principi presero interesse pel Campanella; Paolo V spedì lo
Scioppio a Napoli per trattar della sua scarcerazione: e questi, se non altro,
gli ottenne di poter leggere e scrivere e carteggiare. Urbano VIII riuscì
alfine a trarlo a Roma, col pretesto che al Sant'Uffizio competesse il giudicarlo
<span class="pagenum" id="Page_72">[72]</span>
perchè avea professato profezia: e avutolo, il pose in libertà. Allora
il Campanella passò in Francia, ove trovò applausi come vittima della
Spagna, e pensione e onoreficenze, finchè morì il 21 maggio 1639.
</p>

<p>
Napoletano e prete fu pure Lucilio Vanini, nato a Taurisano in Terra
d'Otranto il 1586 da Giambattista intendente di Francesco di Castro, vicerè
di Napoli, e da Beatrice Lopez di Moguera. Studiò a Padova, divenne canonico
lateranense; viaggiò Europa sotto diversi nomi, e principalmente quel
di Giulio Cesare, con alquanti compagni predicando tutt'altro che il vangelo,
dicendo il diavolo esser più forte di Dio, giacchè tuttodì intervengono cose
che non potè volerle Iddio; professandosi scolaro del Pomponazio, del Cardano,
di Averroè, di Aristotele «dio dei filosofi, dittatore dell'umana sapienza,
sommo pontefice de' sapienti». E di ridestare Averroè egli si propone,
ma non ne conosce se non le divulgate empietà, e bugiardamente
ne riferisce gli aneddoti.
</p>

<p>
«Confesso che l'immortalità dell'anima non può dimostrarsi con principj
naturali. Per articolo di fede crediamo la resurrezione della carne: ma
il corpo non risorgerà senza l'anima, e come vi sarebbe l'anima se non
ci fosse? Io di nome cristiano, di cognome cattolico, se non fossi istruito
dalla Chiesa che è certissimamente e infallibilmente maestra di verità, a
stento crederei esser immortale l'anima nostra. E non mi vergogno dirlo,
anzi me ne glorio, giacchè adempio il precetto di Paolo, rendendo schiavo
l'intelletto in ossequio della fede» (<i>Amphit.</i>, pag. 164).
</p>

<p>
Se dice, «L'atto dipende affatto dalla nostra volontà; Dio opera fuor
di noi per produr fatti simultaneamente contrarj», soggiunge: «Sempre
salve le credenze cattoliche».
</p>

<p>
I martiri sono persone d'immaginazione esaltata, ipocondriaci, Cristo
un ipocrita, Mosè impostore, e parlato delle profezie prorompe: «Ma lasciam
da banda queste baje».
</p>

<p>
Nega la creazione; tratta i culti di menzogne e spauracchi inventati dai
principi per tener i sudditi, o dai sacerdoti per aver onori e ricchezze; confermati
poi dalla Bibbia, della quale nessuno vide l'originale; e che cita
miracoli, promette ricompense e castighi nella vita futura, donde nessuno
mai tornò a smentirla.
</p>

<p>
Non essendovi distanza fra il soggetto conoscente e l'oggetto conosciuto,
sono eguali fra loro, e tutti due han la medesima volontà, uno spirito solo,
e fanno un solo, Dio è la natura, la quale è il principio del movimento (<i>Dialoghi</i>, lib. <span class="scp">VI</span>).
</p>

<p>
Tutto è perfettibile, anche Dio, ma più di Dio è potente il diavolo, perchè
fece prevaricare Adamo, tormentò Giobbe, perdette due terzi del genere
umano, e domina quattro quinti della terra, contro la volontà di Dio.
</p>

<p>
Non crede finirà il mondo. Il cielo, finito di grandezza e podestà, s'ha a
dire per durata infinito, perchè Dio non potè far Dio, e l'avrebbe fatto se
l'avesse fatto infinito per podestà: onde lo fece infinito per durata, perchè
questa sola perfezione poteva appropriarsi al creato. Ma (dice) ragioniam più
sottilmente. Il primo principio non potè fare cosa che fosse simile o dissimile
a sè. Non simile, perchè ciò che è fatto soffre: non dissimile, perchè l'azione
e l'agente non differiscono. Quindi Dio essendo uno, il mondo fu uno e
non uno: essendo tutto, fu tutto e non tutto: essendo eterno, il mondo fu
eterno e non eterno. Perchè uno, è eterno, non avendo pari o contrario:
perchè non uno, non è eterno: giacchè è composto di parti contrarie, avversantesi
per mutua corruzione: onde la sua eternità è nella sua composizione,
l'unità nella continuazione (<i>De arcan. naturæ Dial.</i>).
</p>

<p>
<i>Nell'Amphitheatrum æternæ providentiæ divino-magicum, christiano-physicum,
nec non astrologo-catholicum adversus veteres philosophos,
atheos, epicureos, peripateticos et stoicos</i>, pone in sodo l'esistenza di Dio,
che «è tutto, sopra di tutto, fuor di tutto, in tutto, a fianco a tutto, avanti
tutto, dopo tutto, tutto intero», e la Providenza, il libero arbitrio, l'immortalità
dell'anima, perchè la risurrezione de' corpi è asserita dalla Scrittura:
ma tutto in modo equivoco, non provando, pure non negando la
religione, confutando i cattivi sistemi allora correnti, ma nel mostrar ribattere
Cardano e gli atei, ne mette in risalto gli argomenti; le prove della
Providenza riduce agli oracoli, alle Sibille, ai miracoli, cui descrive dal lato
debole con un'aria d'ingenuità che non può far illusione.
</p>

<p>
Poi più francamente nei sessanta dialoghi <i>De admirandis naturæ reginæ
deæque mortalium arcanis</i>, fondasi su due punti. Primo: l'intelligenza
non può muover la materia, nè l'anima il corpo: anzi è la materia
che dà impulso all'intelligenza, il corpo all'anima: in conseguenza, autor
del mondo non è Dio. L'uomo deriva dalla putrefazione e dal successivo
perfezionarsi della specie: anche in forza talora è esso sopravanzato dagli
animali, onde (quest'è il secondo punto) non può dirsi a questi superiore
in destinazione, e il meglio che può fare si è vivere e godere: «Perduto è
il tempo che in amar non si spende»; nè la morale ha fondamento che
nelle leggi. Così predica uno scetticismo immorale, un materialismo sfacciato:
ipocrito senza dignità, le maggiori bestemmie finiva col dire, <i>Ceterum
sacrosanctæ romanæ Ecclesiæ me subjicio</i>. Un interlocutore gli
domanda che pensi dell'immortalità, ed egli risponde: «Ho fatto voto a
Dio di non trattar questo punto finch'io non sia vecchio, ricco e tedesco».
Un'altra volta l'interlocutore ammirandolo, esclama: «Se tu non fossi
Vanini, saresti Dio», ed egli con aria altezzosa risponde: «Io sono Vanini».
Violente critiche del cristianesimo pone in bocca al terzo o al
<span class="pagenum" id="Page_73">[73]</span>
quarto, fingendosi inorridito all'udirle; come si finge encomiatore de' Gesuiti,
apologista del Concilio di Trento, e accannito contro Lutero, egli che
pur al cristianesimo muove guerra or da filosofo, ora da fisico.
</p>

<p>
Questo libro chiamò subito l'attenzione, e Gramondo presidente al parlamento
di Tolosa diceva: «Agli altri pare eretico, a me pare ateo». In
fatti è a vicenda panteista e materialista. Il Rossetto nell'<i>Histoire tragique</i>
dice che fa rivivere l'abominevole libro dei <i>Tre impostori</i>.
</p>

<p>
Traversata col duca d'Amalfi la Germania, praticando Protestanti, procedette
nella Boemia, semenzajo delle dottrine che cagionarono la guerra
dei Trent'anni; ivi discusse con un Anabattista, il quale tacciava i Cristiani
di disputare di lana caprina; con un ateo ad Amsterdam; a Ginevra
coi Riformati, dai quali sentendosi mal sicuro, passò a Lione; per
paura del rogo si volse a Londra, e quivi «si attirò la persecuzione
de' Protestanti, tenuto prigione quarantanove giorni, preparato a ricevere
la corona del martirio, alla quale aspirava con indicibile ardore»<a class="tag" id="tag99" href="#note99">[99]</a>.
Scarcerato, viene in Italia, e a Genova apre scuola molto frequentata;
ma le sue dottrine ben presto scandolezzano sì, che deve rifuggir a Lione;
in Guascogna si veste monaco, edifica colle prediche, col confessare, colla
devozione, finchè scoperto di brutti vizj, viene espulso. A Parigi lo ricoverò
il nunzio Roberto Ubaldini, e gli aprì la sua ricca biblioteca, donde
egli stillava il peggio, e lo diffondeva tra i giovani medici e poeti, sicchè
il padre Mersenne, a lui avversissimo, assicura che cinquantamila atei contavansi
in quella città.
</p>

<p>
Nel 1616 v'avea stampati con privilegio del re, e dedicati al maresciallo
di Bassompière, di cui era cappellano, i dialoghi <i>De admirandis naturæ
arcanis</i>, e la Sorbona li riprovò pei dubbj sulla rivelazione, e perchè altra
legge non riconosce fuor quella che natura pose nel cuor dell'uomo. Piantatosi
a Tolosa, vi teneva arcane conventicole, apostolava i giovani, ed educava
i figli del primo presidente di quel parlamento. Ma poichè a quelle
dottrine cresceva pericolo il fermentare delle guerre di religione, un Francon
gentiluomo lo denunziò nel 1618 al parlamento d'aver negato l'esistenza
di Dio: altri l'attestarono, e crebbe i sospetti l'esserglisi rinvenuto
un grosso rospo chiuso in un'ampolla. Venne dunque condannato al taglio
della lingua e al fuoco per mago e per ateo; accuse per verità repugnanti.
Durante il processo, aveva professato le migliori credenze; condannato, si
chiarì empio, ricusò i conforti della religione, si vantò più intrepido del
Cristo, il quale aveva sudato d'ambascia, e fu giustiziato il 19 febbrajo 1618.
Leibniz dice che il Vanini meritava d'esser tenuto rinchiuso fin a tanto che
divenisse assennato, invece di trattarlo con ributtante crudeltà. Vittore
<span class="pagenum" id="Page_74">[74]</span>
Cousin, che fece una memoria sul Vanini, prova che restò condannato dal
parlamento di Tolosa perchè nè egli nè gli amici suoi poterono ottenere
fosse demandato al tribunale ecclesiastico dell'Inquisizione, dal quale non
avrebbe avuto che una pena disciplinare<a class="tag" id="tag100" href="#note100">[100]</a>.
</p>

<p>
Anche Ferrante Pallavicino, primogenito d'insigne casa piacentina, canonico
regolare a Milano e lodato per dottrina, avvoltolatosi in amori, onde
averne comodità finse viaggiare, e ritiratosi a Venezia, dirigeva agli amici
lettere colla falsa data di Lione, di Parigi, d'altrove, narrando apocrifi
viaggi, che lo posero di moda quando ricomparve. Come cappellano del duca
d'Amalfi ito in Germania, vide messo alla ruota un Calvinista, col quale
entrato in disputa sulle cose dell'anima, se ne lasciò convincere, e d'indi
in poi menò a strappazzo le cose e le persone sacre. Acciabattava libri, storie
sacre e profane, novelle, panegirici, epitalamj, talvolta ascetico, sempre ampolloso,
rinvolto, bujo e mescolandovi descrizioni lascive. Per esempio, nel
trattato spirituale delle <i>Bellezze dell'anima</i>, al cap. XIII discorre della bellezza
del seno: pari contaminazioni mette nella <i>Susanna</i>, nel <i>Giuseppe</i>, nel
<i>Sansone</i>, nella <i>Bersabea</i>. Il suo <i>Divorzio celeste cagionato dalle dissolutezze
della sposa romana, e consacrato alla semplicità de' scrupolosi</i> (1643) fu
tradotto in varie lingue dai Protestanti, e continuato probabilmente da
Gregorio Leti, dividendolo in tre libri, <i>I costumi dissoluti dell'adultera</i>,
<i>Il processo de' bastardi di quella</i>, <i>Il concorso di varie chiese allo sposalizio
di Cristo</i> (1679). Nel <i>Corriere svaligiato</i> spettorò d'ogni genere calunnie
contro il papa, i cardinali, i gesuiti, tutti i governi e i letterati, soluccherandole
di lubricità. Lo stampò alla macchia, onde la signoria di Venezia il fece
carcerare; uscitone, infierì peggio di prima contro de' principi, di papa Urbano
VIII e del buon costume, e oltre <i>La Buccinata per le api Barberine</i><a class="tag" id="tag101" href="#note101">[101]</a>
e il <i>Dialogo tra due soldati del duca di Parma</i>, scrisse la <i>Giustizia
schernita, e la Retorica delle p.... dedicata all'università delle cortigiane
più celebri</i>.
</p>

<p>
Un Carlo De Brèche che a Venezia faceasi chiamare Morone, figlio d'un
librajo parigino, dicono assoldato dai Barberini con 3000 pistole, fintosegli
amico, lo persuase a ridursi in Francia, dove protetto dal Richelieu, potrebbe
stampare altre opere irreligiose; e così lo menò ad Avignone terra
di papa, ove arrestato e messo sotto processo, dopo quattordici mesi fu decapitato,
avendo ventisei anni (1618-44). La sua fine gli attirò una compassione
che poco meritava. Dicono che il suo traditore fosse poco dopo assassinato
da un italiano, al quale il Mazzarino fece grazia. Subito comparvero
due dialoghi intitolati <i>L'anima di Ferrante Pallavicino</i>, opera forse di
Gianfrancesco Loredano suo amico, ove sono malmenati alla peggio il papa,
i prelati, i letterati, i costumi<a class="tag" id="tag102" href="#note102">[102]</a>.
</p>
</div>

<div class="chapter">
<p>
<span class="pagenum" id="Page_81">[81]</span>
</p>

<h2><a id="disc43"></a>
DISCORSO XLIII.
<span class="smaller">ITALIANI NELLA SVIZZERA E NELLE CITTÀ LIBERE.
LA MESOLCINA. GINEVRA.</span>
</h2>

<p>
La Svizzera doveva la sua civiltà ai monaci, che la popolarono di conventi
e santuarj, attorno ai quali crebbero molti villaggi col nome di santi,
e le città di Sangallo, Appenzell (<i>Abatis cella</i>), Glaris (<i>Ecclesia Ilarii</i>),
Feldkirch, Einsidlen, ecc. E alla Chiesa andavano a servire i suoi soldati,
onde Giulio II intitolò gli Svizzeri «Difensori dell'ecclesiastica libertà»,
e regalò loro lo stocco e il berrettone, che furono collocati a Zurigo; due
bandiere, che si posero nella Madonna di Einsidlen, e a ciascun Cantone
un'insegna particolare con misteri della passione; a portar la quale fu
destinato un banderajo che teneva il primo luogo nelle battaglie.
</p>

<p>
Come cappellano di questi soldati era venuto in Italia il curato Zuinglio,
che predicò la Riforma al tempo stesso di Lutero, con maggior metodo e
più risoluta negazione, e maggiormente letto perchè scriveva in latino.
Lutero lo osteggiò; tutti i Cantoni presero parte o con lui o contro di lui:
Friburgo, ch'era stato ammesso nella Lega Elvetica il 1481 con Soletta,
fece alleanza con Lucerna, Uri, Svitto, Unterwald, Zug, e radunati cinquemila
combattenti, assalirono Zurigo, e il 10 ottobre 1531 vennero ad aperta
battaglia a Cappel, nella quale Zuinglio combattendo restò ucciso<a class="tag" id="tag103" href="#note103">[103]</a>.
</p>

<p>
I Cantoni restarono divisi in cattolici, riformati e misti. Cattolici si conservarono
Uri, Svitto, Unterwald, Lucerna, Zug, Soletta, Friburgo; misti
Appenzell, Glaris, Sangallo, Vaud, Argovia, Turgovia, oltre i Grigioni
confederati; protestanti Berna, Zurigo, Basilea, Sciaffusa, Neufchatel. I sette
cantoni cattolici mandarono al Concilio di Trento i loro deputati (20 marzo
1562) protestando la devozione filiale alla Santa Sede e il desiderio d'ajutarla
come aveano fatto sotto Giulio II e Leone X: nella guerra contro i
Protestanti e nell'uccisione di Zuinglio, del quale incenerirono e dispersero
il cadavere, avere dato prova d'essere irreconciliabili coi Cantoni eretici;
e posti ai confini d'Italia come antemurale, baderebbero che in
questa l'errore non penetrasse.
</p>

<p>
In Isvizzera risedeva un nunzio apostolico, tenuto di grand'importanza
per l'opporsi che faceva all'eresie: ma costava assai, sì pei molti viaggi cui
<span class="pagenum" id="Page_82">[82]</span>
era obbligato, sì pei donativi con cui tutto s'otteneva colà, e per pranzi
che duravano anche cinque ore, anzi fin dieci, in occasione della Dieta.
</p>

<p>
Ne' Cantoni riformati ebbero ricovero molti Italiani. Basilea, entrata
nella confederazione il 1501, era l'Atene svizzera, e testè uno spiritoso
scrittore rifletteva come il Cinquecento ne fosse l'età più splendida per
arti, lettere, scienze, ma che gli insigni furono cattolici, o almeno nati
tali, e sotto al dogma refrigerante del protestantesimo conservavano il
pensiero ideale e il fecondo succhio del cattolicismo. Il miglior quadro di
Holbein è la Madonna di Dresda, col borgomastro di Basilea inginocchiatole
avanti: di quel tempo è la elegante fontana di Alberto Durer; dell'età cattolica
l'altra fontana colla guglia gotica, e il palazzo di città, e la stupenda
porta del sobborgo di Spalen, le cui statue di santi vennero rispettate,
mentre furono distrutti gli altari e i tabernacoli del Duomo, davanti a
cui eransi prostrati gli avi, conservando però l'elegante pulpito del 1486.
Ivi Opporino stampò settecencinquanta opere dal 1539 al 1568: lo seguì
Pietro Perna, e quando lo storico De Thou lo visitò nel 1579 lo trovò
vecchio che lavorava ancora con ardore di giovane.
</p>

<p>
A Basilea Calvino incontrò il vecchio Erasmo che esclamò: «Vedo una
gran peste nascer nella Chiesa contro la Chiesa». Ivi stampò l'<i>Istituzione
cristiana</i> nel 1536, dove, a imitazione dei Valdesi, sosteneva che nella Cena
non v'è la presenza reale e locale del corpo e sangue di Cristo; che non
dev'essere nella Chiesa nè capo visibile, nè gerarchia, nè vescovi o preti,
nè messe o feste o immagini o croci o benedizioni o invocazione di santi,
nè nulla di ciò che, pei sensi passando all'anima, la eleva per mezzo delle
cose visibili al Dio invisibile.
</p>

<p>
Ivi si stabilì una Chiesa italiana, della quale fu conservata notizia da Giovanni
Toniola<a class="tag" id="tag104" href="#note104">[104]</a>.
</p>

<p>
A Zurigo, che nella Ufnau in mezzo al lago ha la sepoltura di Ulrico di
Hutten, Carlo Magno avea fondato una scuola, che Zuinglio resuscitò, e da
cui uscirono gli illustri Corrado Gessner, Gasparo Wolfio, Giosia Simler,
Enrico Bullinger. Molti riformati italiani vedremo cercarvi rifugio. Colà erasi
ricoverato Jacobo Aconzio, valoroso giureconsulto di Trento, il quale nell'opera
<i>De Methodo, sive recta investigandarum tradendarumque scientiarum
ratione</i> (Basilea 1558) aveva ripudiata la dialettica ordinaria, proponendo
un nuovo metodo di giungere al vero collo scomporre e ricomporre
più volte la cosa, ed esaminarla sotto aspetti diversi, passando dal noto all'ignoto.
Alla <i>divina</i> Elisabetta regina d'Inghilterra, da cui ebbe ripetute
attestazioni di stima, dedicò gli <i>Stratagemmi di Satana in fatto di religione</i>
(Basilea 1565), libro allora molto acclamato, e tradotto in varie lingue,
ov'egli studia di ridurre a pochissimi i dogmi essenziali del cristianesimo,
nello scopo d'indurre le sêtte a vicendevole tolleranza.
</p>

<p>
Aveva avuto per compagno Francesco Betti romano, che al marchese di
<span class="pagenum" id="Page_83">[83]</span>
Pescara, al cui servizio stava, scrisse una «Lettera nella quale dà conto a
sua eccellenza de la cagione perchè licenziato si sia dal suo servizio» (Zurigo
1557). Figlio dell'amministratore dei beni del marchese, era molto in favore
e in isperanza d'avanzamenti, quando lo smosse l'amor della divina fede.
Descrive a lungo la lotta coi riguardi e coll'amor verso i superiori e i parenti.
L'uccisione d'un fratello nella persecuzione del 1555 gli diè spinta
a fuggire. Professa non voler entrare in materie teologiche che non conosce.
Sa che i Luterani son guardati in Italia come i Turchi, ma assicura
che quelli che così vengono chiamati dagli inimici aspirano solo ad esser
cristiani, e qui espone i principali articoli della loro fede, massime sulla
soddisfazione di Cristo per noi: ammette soli due sacramenti, e nella Cena
vede una solenne commemorazione della passion e morte del nostro Salvatore,
istituita da esso. Il matrimonio non è sacramento, ma i magistrati
sono stabiliti da Dio e bisogna rispettarli e obbedirli.
</p>

<p>
A lui colla solita iracondia il Muzio buttò in viso le <i>Mentite Bettiniane</i>;
molti assunsero di richiamarlo all'ovile; ma egli continuò a Zurigo, a
Strasburgo, altrove: e nel 1587 già vecchissimo stampò a Basilea la traduzione
di Galeno.
</p>

<p>
Nella biblioteca di Zurigo trovaronsi recentemente trattati dell'Ochino,
di Scipione Calandrino e di altri, e ce ne valiamo nel nostro lavoro.
</p>

<p>
Strasburgo, capitale dell'Alsazia, città libera cioè imperiale, era una delle
principali del medioevo, con quella cattedrale che nello stile gotico primeggia
come San Pietro nel romano; con immenso commercio di libri, poi
con un operoso ricambio di dispute teologiche, avendovi portato i loro
dogmi Calvinisti e Luterani, Zuingliani e Anabattisti, applauditi a vicenda ed
espulsi<a class="tag" id="tag105" href="#note105">[105]</a>. Aveva essa cacciato il vescovo e il capitolo nel 1529, abjurando
il cattolicismo, che poi vi fu ripristinato nel 1681 quando si sottopose a
Luigi XIV.
</p>

<p>
Fra altri italiani ivi si ricoverò il bergamasco canonico Zanchi, il
quale non era così accannito contro il cattolicismo quanto i predicanti di
quella città. Dal rettore Giovanni Sturm invitato a pranzo, si trovò con
Marbach, Herlin, Dasypodio, Sapido; e caduti a discorrere del papa, Marbach
sostenne non v'era speranza che mai conoscesse la verità, sicchè non
doveasi più pregare per esso. Lo Zanchi rispose doveasi cessar di pregare
solo per quelli che constasse avere peccato contro lo Spirito Santo; ciò non
poteva dirsi del papa, sol perchè papa, e finchè non si fosse certi avesse
commesso tal peccato, esser dovere di cristiano pregare per esso. Se ne
scandalezzarono Marbach e gli altri, che teneano come articolo di fede il
papa esser figlio di perdizione e anticristo.
</p>

<p>
Tra i seguaci dello Zanchi a Strasburgo troviamo Giovanni Angelo Odone,
dotto veneziano, amico di Ortensio Lando, e che sin dal 1534 era in corrispondenza
col Bullinger.
</p>

<p>
<span class="pagenum" id="Page_84">[84]</span>
Una parte della Svizzera è affatto o a metà italiana; vogliam dire i paesi
che or formano il Cantone Ticino e parte di quel de' Grigioni. In quest'ultimo
si comprendono cinque valli di favella italiana; ciò sono la Calanca
e la Mesolcina o val della Moesa, protendentisi entro il Canton Ticino; il
Munsterthal presso all'eccelsa montagna dello Stelvio, formato dal bacino
del fiume Ram che sfocia nell'Adige, ed ora ha tre parrocchie protestanti,
di cui principale quella di Monastero che dà nome alla valle, con badia un
tempo signora del paese e che vuolsi fondata da Carlo Magno: inoltre la
val Bregaglia o della Mera che riesce a Chiavenna, e la val di Poschiavo che
finisce in Valtellina alla Madonna di Tirano. Quel paese divenne poi padrone
della Valtellina, e di questa e di esso ragioneremo a lungo più innanzi.
</p>

<p>
Quel che adesso è Canton Ticino, esteso dalle falde del Sangotardo e del
Sanbernardino fino ai laghi di Lugano e Maggiore, era stato tolto al ducato
di Milano, e fatto suddito degli Svizzeri. I tre Cantoni primitivi di Uri,
Svitto, Unterwald aveano occupato i baliaggi di Bellinzona, Blenio e Riviera,
stendentisi dal Lago Maggiore alle vette del Sangotardo: tutti i
dodici Cantoni insieme tennero i baliaggi di Lugano, Locarno, Mendrisio,
Valmaggia, attorno ai laghi Ceresio e Verbano.
</p>

<p>
Dai Cantoni dominanti venivano balii biennali a governare queste podestarie
cisalpine, comprando quella carica a denaro, e rifacendosene col
rivender la giustizia; e secondo che essi Cantoni ed i balii erano cattolici o
protestanti, davano persecuzione o favore agli apostati. Singolarmente a
questi avea giovato Jacobo Werdmuller, caldo evangelico. I soldati che uscivano
dall'interno della Svizzera in occasione della guerra di Musso, propagarono
non tanto le dottrine nuove quanto il disprezzo delle antiche, e un
Baldassare Fontana carmelitano vi spiegava le epistole di san Paolo, e di là
scriveva alle Chiese svizzere <i>fedeli a Gesù Cristo</i> perchè pensassero al Lazzaro
del Vangelo, che desiderava nutrirsi delle bricciole cadute dalla mensa
del Signore; mossi dalle lacrime e supplicazioni di lui, mandassero «le opere
del divino Zuinglio, dell'illustre Lutero, dell'ingegnoso Melantone, dell'accurato
Ecolampadio»: e dessero opera perchè «la nostra Lombardia,
schiava di Babilonia, acquistasse quella libertà che il vangelo impartisce».
Giovanni Orelli di Locarno, <i>famigliare e perpetuo commensale</i> di Gian Galeazzo
Sforza, ebbe relazioni col Savonarola e con altri trascendenti, e introdusse
nella sua famiglia l'uso di argomentare sulle cose religiose. Suo figlio
Luigi militò sotto il connestabile di Borbone nell'impresa contro Roma, vi
praticò molti Luterani e nominatamente il Freundsperg, e dal famoso saccheggio
riportò diciottomila settecennovantuno zecchini, ventisette libbre
d'oro colato, cenquindici d'argento, dodici vasi d'oro, quarantotto dorati,
trentuno d'argento, nove di cristallo, una borsa di anelli. Anche l'altro figlio
Francesco servì sotto Carlo V, ed entrambi col padre favorivano a Locarno
chi professasse le massime nuove.
</p>

<p>
<span class="pagenum" id="Page_85">[85]</span>
Giovanni Muralto medico, loro compatrioto, inviato dal duca Sforza a
Ginevra, vi conobbe il Serveto e alcuni profughi d'Italia, ne sorbì le idee, e
le recò in patria, dove le partecipò agli Orelli e ad alcuni italiani rifuggiti,
tra' quali il conte Martinengo di Brescia, Guarniero Castiglioni da Castiglione
Varesotto, un Camozzi, un Visconti. Tutti trovavano ospitalità presso
gli Orelli, ed alcuni ottennero il diritto di possedere e la cittadinanza. Uno
speziale, che legava anche libri, ne ebbe alcuni di senso protestante, e cominciò
a parlarne con persone per bene: poi un Piotta insegnò apertamente
l'eterodossia, e divulgò gli scritti di Serveto.
</p>

<p>
Fra i profughi nostri, che, allettati dalla vicinanza, dal clima, dalla lingua,
dai costumi ancora italiani, si fermavano nei baliaggi, primeggiava il prete
Giovanni Beccaria, nobile milanese, che ebbe possessi e cittadinanza a Locarno.
A Roma avea conosciuti l'Ochino, il Carnesecchi, il Vermigli, e tornato
a Locarno il 1534, vi diffuse gl'insegnamenti di questi sotto il manto
di una scuola di letteratura: anzi l'arciprete, che nol sospettava, l'invitò a
fare alcuni sermoni, che piacquero assai. Legò amicizia cogli Orelli, con
Giovanni e Martino Muralti, con Lodovico Ronco, e crebbe di proseliti,
massime dopo tornato nel 1540 d'un viaggio in Francia, e fu secondato da
Benedetto da Locarno, minor conventuale, rinomato predicatore, da Cornelio
di Nicosia dell'Ordine stesso, succeduto di Sicilia il 1546, e dal commissario
protestante Gioachino Baldi di Glarona. Ma succeduto balio il cattolico Nicola
Wirz nel 1548, impedì il propagarsi delle dottrine eterodosse, ordinò si osservassero
le feste, i digiuni e le altre pratiche ecclesiastiche: poi volle si tenesse
una pubblica disputa. Il 9 agosto 1549 presentaronsi a discuter per la <i>Chiesa
cristiana locarnese</i>, il Beccaria, Martin Muralto giureconsulto, Taddeo Duni
medico, Lodovico Ronco, Andrea Girolamo Camuzzi; contro all'arciprete
Galeazzo Muralto, al cappellano della Madonna del Sasso, a frà Lorenzo domenicano,
all'arciprete Morosini di Lugano. Fra gran concorso di popolo, per
quattro ore si disputò sul testo evangelico <i>Tu es Petrus et super hanc petram
ædificabo ecclesiam</i>, poi sulla confessione auricolare, sul merito delle opere
buone, e il commissario che vi presedeva, indignato delle risposte ambigue,
finì coll'ordinare che il Beccaria fosse tratto prigione. Ma trenta giovani
suoi devoti nel cavarono a forza; ed egli reputò prudenza ricoverare nella
Mesolcina, valle italiana sottoposta ai Grigioni; dove ammogliatosi, tenne a
educazione figliuoli d'Italiani, che li volessero allevati nella Riforma.
</p>

<p>
A Locarno dalla disputa pubblica presero animo i novatori, e vi predicarono
Leonardo Bodetto, già francescano a Cremona, che vi sposò Caterina
Appiani, egli ed ella applicandosi a fare scuola; ed altri chiamativi da
Chiavenna.
</p>

<p>
Tale prossimità turbava i sonni del papa e del re di Spagna come duca
di Milano. Pertanto Carlo Borromeo, che già aveva istituito il collegio Elvetico
a Milano onde preparare pastori a questi paesi, penetrato nella Svizzera
<span class="pagenum" id="Page_86">[86]</span>
in qualità di legato pontifizio, vi esercitò anche giurisdizione di sangue
contro maliardi ed eretici. A sua istanza i Cantoni cattolici posero argine
a quel dilatarsi dell'eresia in Italia, e malgrado l'ostare dei Cantoni riformati,
stanziarono severi divieti (1552) e pena dieci scudi a chi tenesse libri
o scritti contro la fede cattolica; si minacciò fin di morte chi bestemmiasse
le cose sacre, la Pasqua del 1554 si ordinò che ogni persona dovesse <i>effettivamente
e vocalmente</i> confessarsi e comunicarsi; chi moriva senza confessione
restasse escluso dalla sepoltura sacra. Pure i novatori non desistevano;
adunavansi principalmente nelle case dei Muralti, dei Duno, degli Orelli e
del costoro cognato Francesco Bellò di Gavirate, e domandarono d'avere un
pastore riconosciuto e chiesa propria; e Anton Mario Besozzi scriveva al
Bullinger come, nel 1554, in presenza dei sindacatori usciti a Bellinzona, si
fossero battezzati fanciulli coi riti acattolici, e predicato in pubblica chiesa.
</p>

<p>
Venuto poi commissario il zurichese Räuchlin, crebbero d'audacia, e un
catalogo del luglio 1554 novera ottantasei famiglie riformate, composte di
centrentacinque membri, oltre i fanciulli e oltre i timidi e vulgari, che non
son catalogati. L'Orelli, il Muralto, il Duno recaronsi a Zurigo a chieder
protezione dai Cantoni riformati, formolando la lor professione di fede, per
cui accettavano il <i>Credo</i>, faceano Cristo unico mediator nostro, due sacramenti;
il battesimo da conferire senza le cerimonie papistiche; la Cena in
cui è cibo e bevanda il corpo di Cristo.
</p>

<p>
Ma insistendo i Cantoni cattolici, il sindacato raccoltosi in Locarno decretò
che i novatori dovessero abjurare, o venir multati ne' beni e nella
vita. Se n'appellarono alla Dieta generale, dove la cosa fu compromessa
ne' Cantoni misti d'Appenzell e Glarona, e questi decisero che tornassero
alla fede materna, o spatriassero coi loro averi.
</p>

<p>
Il 1 gennajo 1555 la popolazione di Locarno fu convocata nel castello
del Commissario per annunziarle questa sentenza, ed esortare i novatori
a ricredersi. Poi sul fine di febbrajo ecco i rappresentanti dei sette Cantoni
cattolici, dinanzi ai quali processionalmente, in abito festivo e coi figliuoli
alla mano, comparvero i dissidenti in numero di cenventicinque, non contando
varj assenti e i ragazzi<a class="tag" id="tag106" href="#note106">[106]</a>, e avendo dichiarato di restare fedeli alla
loro credenza, ebbero intimazione che pel 3 marzo si disponessero a
spatriare.
</p>

<p>
Ottaviano Riperta vescovo di Terracina, nunzio apostolico, venuto colà a
salutare in nome del santo padre gli ambasciadori svizzeri, non lasciò
alcuna via intentata a convertir gli eretici, ma con poco frutto, e le
stesse donne Barbara Muralto, Caterina Rosalina, Lucia Bellò, Chiara Toma
sostenner dispute con esso. Vuolsi ch'egli insistesse per più severo castigo;
ottenne l'estremo contro il calzolajo Nicolò Greco bestemmiatore, e che fosser
arrestati i più riottosi. Barbara Muralto doveva essere fra questi; ma la
sua casa attigua al lago, in tempo delle fazioni era stata fabbricata in modo
<span class="pagenum" id="Page_87">[87]</span>
da poterne fuggire per una porta cieca. Comparso dunque il satellizio, ella,
alzatasi di letto, chiese d'andar a vestirsi, e fuggì. Gli altri dovettero disporsi
ad abbandonare la patria coi beni e le famiglie. Congedatisi dai lor cari e
fin dai più stretti parenti e dalle mogli, censettantatre persone d'ogni età ai
3 di marzo varcarono il Sanbernardino, indugiandosi alcun tempo a Rovereto
nella Mesolcina finchè prendessero accordo cogli Svizzeri. I Grigioni
offerser loro libero ricetto, e in fatti l'accettarono un Besozzi, Leonardo
Bodetto, Giovan Antonio Viscardi colle loro famiglie. I più si stabilirono a
Zurigo, <i>tam hilares, tam læti ac si ad nuptias aut festum aliquod properarent</i>,
dice il Duno. Questo locarnese vi si segnalò come medico, godette
l'amicizia del famoso naturalista Gessner, stampò varie opere, e tradusse in
latino alcune dell'Ochino e dello Stancario.
</p>

<p>
Altri ne giunsero colà quando il senato di Milano, informato che alcuni
sudditi svizzeri, banditi da Locarno per causa di religione, si erano ridotti
ad abitare nel dominio milanese, ordinò fra tre giorni dovessero abbandonarlo,
sotto pena della vita.
</p>

<p>
I Zuricani fecero partecipi i poveri delle limosine pubbliche; permisero
erigesser una chiesa italiana nel tempio di San Pietro, con proprio pastore,
che fu Giovanni Beccaria, il quale si conformasse ai riti e ai dogmi del Cantone,
giurasse obbedienza al magistrato e al sinodo: provedendolo di cinquanta
zecchini, cenquindici brente di vino, diciotto moggia di grano e
due di avena; pel quale servizio mandavansi da Berna duemila cinquantanove
fiorini, censessanta da Basilea, trentatre e mezzo da Bienne, altri da
Losanna.
</p>

<p>
Pure il loro modo di vestire e il linguaggio e il vivere strano li facea ridicoli
al vulgo. Poi presto gittossi zizzania fra il Beccaria e il Bullinger, onde
quello cessò da pastore, e sottentrogli l'Ochino, che, a poco andare, come
eretico ne fu cacciato. Anche Anton Maria Besozzi nel 64 fu posto in carcere
per aver enunciato dogmi contrarj ai dominanti. Nè i Locarnesi ebbero
più ministro proprio, e dovettero pagar la decima di tutte le eredità,
contro quanto erasi prima stipulato.
</p>

<p>
Sobborgo degli Italiani fu detto quello dove prese stanza la <i>comunità
di Locarno in Zurigo</i>, gli atti della quale erano tenuti da Lodovico Ronco.
A Locarno per qualche tempo nessun voleva comprare la seta, raccolta sui
poderi di questi eretici: onde Francesco Orelli ne mandò di molta, invece
di denaro, al fratello Luigi. Il quale ne aprì magazzino a Zurigo, e introdusse
telaj e stoffe non più vedute colà: donde cominciarono il prosperamento
di tale arte e le piantagioni dei gelsi. Le case dei Duni, degli
Orelli, dei Muralti, de' Pestalozzi produssero poi personaggi benemeriti della
scienza e dell'umanità.
</p>

<p>
Che la pieve di Locarno non restasse affatto mondata ce lo pruova il
vedere che, attorno al 1580, il papa trovò bisogno di commetterla alla
<span class="pagenum" id="Page_88">[88]</span>
particolare ispezione del vescovo di Novara Speziano. San Carlo volea fabbricarvi
un seminario, e desistette solo perchè Bartolomeo Papio d'Ascona
lasciò venticinquemila scudi d'oro, in cartelle s'un Monte di Roma, che ne
fruttavano milleducento l'anno, acciocchè in Ascona si erigesse un collegio,
dove allevar <i>alcuni figliuoli poveri del paese</i>; collegio ch'egli nel 1582
ponea sotto la tutela di Gregorio XIII, il quale nominò suo rappresentante
l'arcivescovo Borromeo<a class="tag" id="tag107" href="#note107">[107]</a>.
</p>

<p>
Nella val Mesolcina, dov'era già stata sparsa da Giovanni Fabrizio Montano,
capo di tutta la chiesa retica, il Beccaria avea fatto grand'opera onde
stabilire la nuova fede. Fermatovisi poco, era passato, come dicemmo, a
Zurigo coi Locarnesi, ma allorchè questi preser a capo l'Ochino, tornò a
Mesocco, sotto il nome di Kanesgen. I Cattolici di questa valle cercarono ogni
modo di sturbarlo, ed egli scriveva al Bullinger: «Le cose della religione
qui son tollerabili, grazie a Dio, benchè i papisti non cessino di tumultuare.
Dai quali però io non credo dovere temer nulla, perchè son certo
d'essere curato da quello, senza la cui volontà non si torce un capello.
Quanto ai buoni, ne fui accolto umanissimamente. Sovra tutti mi colma di
cortesie il signor Antonio Sonvico eletto console, che non immemore delle
vostre esortazioni, s'adopera a propagar l'evangelo di Gesù Cristo. Così
Dio lo prosperi! Me e la chiesa mia vogli raccomandar a Dio. Finora sono
molto più coloro che avversano il Vangelo, benchè abbiansi a dir piuttosto
atei che di alcuna religione. Potente è Iddio ad aprir i loro cuori.
Mesocco, 17 maggio 1559».
</p>

<p>
A Rovereto si era messo Giovanni Antonio Viscato, detto il Trontano
dalla patria, e vi piantò una chiesa. Se ne conturbarono i Cattolici: e
i cinque Cantoni, temendo la propagazione dell'eresia, e che i Locarnesi
rimasti in patria non prendessero coraggio a rianimar la loro fazione, instavano
presso i Grigioni affinchè fossero sbanditi. Vinse la parte contraria, e
l'aprile 1560 fu legalmente permesso al Beccaria di restar a Mesocco, e
istruir fanciulli. Crebbero così quelli che, abbandonata la messa, adunavansi
in case private per udir la predica; poi pretesero due delle cinque chiese che
eran nella valle, e le ottennero dalla Dieta. Ma i cinque Cantoni insistettero
a segno, che si diede libertà ai Comuni della Mesolcina di ritenere o rimandare
il Beccaria: e in questi adunati prevalse il voto di congedarlo, con arbitrio
però d'elegger altro ministro. Allora il Beccaria andossene a Chiavenna,
e ne scriveva a Fabrizio Montano: «Dopo lunga e grave disputa con questi
nemici di Cristo, vinse la parte di mandarmi via, patto però che i fratelli
possano aver un altro predicante. A dirti il vero, vedendo in che stato
erano le cose nostre e quanta l'ingratitudine dei più, mi rallegro che Dio
m'abbia offerto occasione d'andarmene, prima che mi vi costringessero il
bisogno e la miseria. Dopo la morte del magnifico Antonio e del commissario
suo fratello, questa Chiesa restava talmente sprovvista d'uomini e
<span class="pagenum" id="Page_89">[89]</span>
mezzi, che a stento v'era da mantener il pastore... Ho dunque per benefizio
del Signore che m'abbia liberato da tale trambusto e dalla misera
colluvie del popolo... Mia moglie già da sei mesi sta a Locarno, dove fu
costretta recarsi per la perduta salute: in breve tornerà, per dir addio a
questo gratissimo popolo» (15 novembre 1561). Il Beccaria per altro di
tempo in tempo rivedeva Mesocco, finchè per forza ne fu cacciato a istanza
di san Carlo nel 1571.
</p>

<p>
Questo santo addoloravasi del progresso dell'eresia in paesi contigui alla
sua diocesi; onde fattosi a Roma nel 1582, n'ebbe titolo di visitatore pei
paesi svizzeri e grigioni, anche sottoposti all'ordinario di Como. Non fu
autorità a cui non avess'egli ricorso per ajuto in questa legazione: ai re di
Spagna e d'Inghilterra, a Rodolfo imperatore, ai Cantoni cattolici, al vescovo
di Coira, al duca di Savoja, ai Veneziani. Era il tempo che più ferveva
la nimistà fra Cattolici e Riformati in Francia e in Inghilterra; a Parigi
prevaleva la Lega che cacciò il re, e ch'era sostenuta dalla Spagna; per
mezzo della quale il duca di Savoja sperava in quell'occasione recuperare
Ginevra e i paesi toltigli dai Bernesi, come tentò; ma non si potè impedire
che gli Svizzeri facessero alleanza colla Francia, e vi si unissero i Grigioni,
a gran dispiacere de' Cattolici. Pertanto il Borromeo, scrivendo al
Castelli vescovo di Rimini nunzio pontifizio in Francia, perchè intercedesse
da re Enrico sicurezza e libertà a lui ed ai preti, «Fate però (gli diceva), che
i Grigioni non sentano che io ci vado qual legato del papa; questo sol
nome ogni cosa perderebbe. Si dica un privato mio viaggio; col qual titolo,
senza scemare il frutto, consolerò quei popoli. Ben i Cattolici mi desiderano,
e gli eretici stessi mi mostrano qualche deferenza ed amore; onde
nutro speranza non mi si attraversino impedimenti; solo ho paura che i
profughi dall'Italia non mi guastino ogni cosa. Son costoro sentina di vizj,
nè solo eretici, ma molti apostati, e del resto facinorosi e perduti, che
appena udranno trattasi di sostenere la religione cattolica e vedranno
maturare i primi felici semi, temendo essere sterminati, daranno in
furore, metteranno fuoco ne' capi per ritardarmi o impedirmi ogni buon
effetto.... Principalmente sarebbe a curare che dall'intollerabile giogo degli
eretici venissero sollevati i Cattolici di qua dall'Alpi. Poichè, quando sortiscono
magistrati eretici, se anche non facciano ad essi aperta violenza,
pure mostransi vogliosi di svellere la religione; danno pessimi esempj
come scellerati ministri del diavolo, non lasciano la libertà di cercare o
ritenere probi e religiosi sacerdoti, che avviino sul calle della salute: vietano
agli esteri, tuttochè ottimi, d'andar colà, mentre fanno arbitrio di
rimanervi a uomini empj e perduti. Poichè il re può tanto presso i Reti,
gioverebbe che, senza far mostra d'essere da me officiato, vi s'adoprasse;
e la signoria vostra potrebbe suggerire ad Enrico uno scrupolo che pungesse
e lui ed i Grigioni: mostrare cioè qual danno potrebbe uscirne se
<span class="pagenum" id="Page_90">[90]</span>
mai tanti, oppressi dalle calamità e stancati dal giogo, macchinassero
alcuna cosa e si ribellassero»<a class="tag" id="tag108" href="#note108">[108]</a>.
</p>

<p>
Con Francesco Panigarola francescano, famoso predicatore, e col gesuita
Achille Gagliardo riassunta la visita, il Borromeo fu di nuovo a Lugano, poi
a Tesserete, consolato dalla pietà di quei terrazzani, ove di cinquecento confessati,
neppur uno trovossi in colpa mortale<a class="tag" id="tag109" href="#note109">[109]</a>; per Bellinzona si condusse
a Rovereto nella Mesolcina.
</p>

<p>
In questa valle trovò abbondare scolari del Vergerio e di Pietro Martire
Vermiglio, ed esservi (scriveva al cardinale Sabello) il nome di cattolici, non
i costumi, nè la credenza. V'aveano tenuto casa i novatori Trontano e Kanesgen,
pseudonimo del Beccaria; poc'anzi v'era morto Lodovico Besozio,
scolaro del Trontano migliore del maestro: era frequentissimo il contatto
colla val del Reno, tutta già calvinista. Singolarmente vi si segnalavano per
odio ai cattolici Francesco Luino, che da trent'anni era colà: un figlio del
Trontano<a class="tag" id="tag110" href="#note110">[110]</a> e due o tre altri, «le cui mogli sono veri mostri d'inferno».
Stava a capo delle cose sacre un frate, disertore dell'Ordine e della religione,
che seco traeva una femminaccia e quattro suoi figliuoli: poco di meglio
erano gli altri preti. Il Borromeo coll'amorevolezza, coll'Inquisizione, coll'insegnamento,
col largheggiare, si conciliò gli animi: e Dio ne prosperava
le fatiche.
</p>

<p>
La riverenza verso quel gran santo non ci terrà dal narrare come ivi scoprisse
moltissime streghe. Istituitone processo, ben centrenta abjurarono:
quelle che non vollero ravvedersi furono condannate, e prima quattro, poi
altrettante, poi tre, indi più altre vennero arse. Il prevosto di quella terra
Domenico Quattrino da undici testimonj era stato visto, nella tregenda coi
demonj, menar danze oscene in paramenti da messa, e recando il santo
crisma<a class="tag" id="tag111" href="#note111">[111]</a>: onde fu dannato al fuoco.
</p>

<p>
Sarebbero gettate le parole ch'io aggiungessi per compiangere che i delirj
del secolo prendessero anche anime illuminate e pie. Solo non tacerò
che i Grigioni si dolsero e protestarono contro abusi di giurisdizione del
Borromeo, ma nei loro atti non trovammo fiato di lamento per queste procedure;
tanto parevano regolari secondo i tempi<a class="tag" id="tag112" href="#note112">[112]</a>. Il Borromeo nella
Mesolcina all'ucciso curato surrogò Giovanni Pietro Stoppano, autore del
<i>tractatus de idolatria et magia</i>, che poi fu messo all'Indice. Da poi il
santo si mise per la val Calanca, ove conobbe cinquanta famiglie cadute in
eresia e ventidue maliarde. Pel Lukmanier andò alla badia di Dissentis a
confermar nella fede quell'abate Castelberg, forse l'unico uom distinto che
nella Rezia zelasse la restaurazione del cattolicismo nel senso del concilio di
Trento.
</p>

<p>
Personaggio così famoso, che veniva a croce alzata, seguito da molti ecclesiastici
di virtù e di saper grande, che era incontrato solennemente dalle
autorità, che all'Ospizio dormì sulla paglia, che fe il trasporto delle reliquie
<span class="pagenum" id="Page_91">[91]</span>
dei santi Sigisberto e Placido, dovette lasciar viva impressione sopra quei terrazzani.
Era sua mente drizzarsi a Coira, indi nel ritorno visitare Chiavenna
e la Valtellina. Per impetrarne licenza mandò Bernardino Mora al beytag dei
Grigioni: ma i predicanti andavano spargendo sospetti sul suo conto: lui infine
esser nipote di quel Gian Giacomo Medeghino, il cui nome, dopo le acerbe
guerre lor recate sul lago e in Valtellina, era fra i Reti rimasto terribile: vedessero
quanto aveva operato in val Mesolcina, dove non prima pose piede, che
collocatosi in luogo forte, stabilì un inquisitore, e fece ogni suo talento: assai
tornerebbe sospetta ai loro alleati Francesi la venuta del cardinale, tutto ligio
alla Spagna<a class="tag" id="tag113" href="#note113">[113]</a>. E questi susurri trovarono ascolto; onde, non che escluderlo,
i predicanti commossero quei della val Pregalia a dare addosso ai missionarj
da lui mandati, e metterli a processo<a class="tag" id="tag114" href="#note114">[114]</a>. Adunque avvisato voltò per Giornico
e il Sangotardo<a class="tag" id="tag115" href="#note115">[115]</a> a Bellinzona. Quivi trovò folta ignoranza delle cose
di Dio, ed un vivere non punto meglio del credere; matrimonj incestuosi,
usure sfacciate, conculcati i diritti del clero, sacerdoti simoniaci e viventi
in pubblica disonestà. Ho letto omelie da lui recitate colà, donde può trarsi
argomento e dello stato di quel paese e dello zelo che il santo vi adoprò,
dimorandovi fino al 15 dicembre; ove eresse anche una prebenda per mantenere
un maestro, lasciò un catechismo, compilato a posta dal gesuita Adorno,
ridusse a compimento il collegio d'Ascona. Come avea fatto rinviare dal
Governo di Bellinzona il Beccaria e il Trontano, sperava fare di Mesocco il
punto d'appoggio del rinnovato cattolicismo nella Rezia, dicendo che, essendo
questo paese uno Stato sovrano, già feudo dei Trivulzj milanesi, ed or
liberamente collegato ai Grigioni, non andava sotto alle leggi di questi. Dovea
porvisi una stamperia cattolica, da opporre alla protestante di Poschiavo;
e il palazzo dei Trivulzj ridursi a collegio de' Gesuiti.
</p>

<p>
Fin tra le cure che ponevangli assedio negli ultimi suoi giorni, il Borromeo
s'occupava d'ottenere, se non pace, almeno tregua ai Cattolici di colà; e
teneva corrispondenza con re Filippo II d'affari sì intimi, che non si affidavano
alle carte, ma comunicavansi a voce col Terranova, allora governator
del Milanese.
</p>

<p>
Dal 1578 in poi, un nunzio pontificio risedette sempre nella Svizzera,
per quanto se ne adombrassero le potenze alleate: si fondarono scuole di
Cappuccini ad Altorf per le classi inferiori, e di Gesuiti per le superiori
a Lucerna, ai quali Gregorio XIII assegnò seicento zecchini annui, oltre gli
allievi che manteneansi ne' collegi di Milano e di Roma. Anzi, Lega borromea
o Lega d'oro fu detta quella che i Cantoni cattolici strinsero col re di
Spagna per conservar la Chiesa e la pace; e i membri di essa obbligavansi
«di vivere e morire nella sola vera e antica fede cattolica, apostolica,
romana, essi e l'<i>eterna</i> loro posterità».
</p>

<p>
Anche il cardinale Federico Borromeo s'adoprò a tener in fede la Mesolcina,
e vi mandava sempre sacerdoti e maestri. Nel 1609 vi erano pretore
<span class="pagenum" id="Page_92">[92]</span>
Simeon De Negri, e cancelliere un Sanvico, i quali, ricordandosi che un
tempo vi sedeva un ministro protestante, anche allora lo chiamarono. Il
popolo se ne indispettisce, eccitato anche da Antonio Gioerio, e irrompendo
ove quello celebrava, abbattono la campana, insozzano il tempio,
bruciano i sedili.
</p>

<hr class="tbs" />

<p>
Come i Grigioni, così neppur Ginevra era allora membro della Confederazione
Elvetica, ma solo confederata. Questo paese formava parte dell'impero
germanico ed era spartito, siccome il resto della Svizzera, fra molti
baroni, spesso in lotta fra loro e col vescovo; coi conti del Genevese, che allegavano
il diritto imperiale; coi duchi della vicina Savoja, che guatavanli
colla cupidigia del forte. I vescovi signoreggiavano come principi e vi batteano
moneta: ma ne impugnava i diritti la città, che pretendeasi imperiale,
cioè libera, e nominava un consiglio e quattro sindaci per amministrare
insieme col vescovo. I conti di Savoja tentarono spodestare il vescovo; di
che Gregorio XI nel 1370 movea lamento ad Amedeo VI. Amedeo VIII, che
fu antipapa col nome di Felice V, tenne in Ginevra la sede del suo pontificato,
dove rimasero gli atti di esso, finchè nel 1754 quella repubblica li
regalò a Carlo Emanuele III.
</p>

<p>
Nel 1401 Villars, conte del Genevese, cedette al duca di Savoja questa
contea, e con essa i suoi diritti sulla bella città del Lemano, che così trovossi
divisa fra tre poteri; il vescovo, il duca, il municipio. Il vescovo, proposto
dal popolo, eletto dai canonici, godeva di molte regalie, e giudicava le
cause in appello. Il popolo, cioè i capicasa, eleggevano il sindaco e il consiglio,
annuali; ricevevano dal vescovo e dal conte il giuramento di conservare
le franchigie. Il duca teneva assessori laici per eseguire ciò che i
consiglieri avessero deliberato intorno ad affari temporali; col titolo di
visdomino giurava fedeltà al vescovo e al Comune; nel suo forte, detto il
Gagliardo, faceva giustizia de' condannati dai sindaci, impiccandoli a Champel,
terreno del vescovo; teneva le prigioni nel castello dell'Isola, che
aveva ricevuta dai vescovi per ipoteca di denaro dovutogli, e più non
volle restituire.
</p>

<p>
E i vescovi erano l'unico ostacolo perchè quella popolazione avveniticcia,
mista di Svizzeri, Italiani, Francesi, non cadesse in servaggio dei duchi di
Savoja. Questi dunque cercavano metter su quella sede parenti loro, che faceano
nominare da Roma, in onta ai privilegi municipali. Tal fu Giovanni,
bastardo di Savoja, eletto da Giulio II, e che già aveva cospirato per annettere
Ginevra al ducato de' suoi. Tale Pietro de la Beaume, che gli succedette
giurando non intaccare le libertà. Ma poichè Carlo III agognava trasformare
l'autorità delegata in sovranità assoluta, la lotta fra lui e i borghesi fe
nascere i partiti de' Confederati (<i>Eidgenossen</i> donde Ugonotti) e dei Mamelucchi;
quelli cercando, questi respingendo l'alleanza con Berna. Prevalsero
<span class="pagenum" id="Page_93">[93]</span>
i primi, e fecero trattato di conborghesia con Friburgo il 6 febbrajo 1518,
onde schermirsi dall'usurpatore<a class="tag" id="tag116" href="#note116">[116]</a>. Il duca infellonito fa uccidere quanti
Ginevrini si trovano a Torino, e sorprende Ginevra; ma non potè impedire
che i confederati stringessero lega con Berna il 20 febbrajo 1526. I
Bernesi, ch'eransi fatti protestanti, vennero con lance e cannoni, per via
spezzando le immagini, e abbeverando i cavalli nelle pile dell'acquasanta;
dispersero in Ginevra i tanti monumenti del primiero culto; vinsero i vescovi
e i duchi, e per mezzo di Guglielmo Farel introdussero la Riforma.
Il gran consiglio della città, sforzatosi invano a conservare il cattolicismo,
dovette tollerare i Riformati, che subito prevalsero, e cacciarono i Cattolici
e il vescovo, il quale si collocò ad Annecy. Poi al 27 agosto 1535 fu ordinato
non ci fossero se non Protestanti, onde i Cattolici migrarono.
</p>

<p>
Il duca di Savoja ricoverava i perseguitati, e minacciava voler ridurre
Ginevra pari a un villaggio di Savoja. Il papa gli consentiva di levar le
decime sugli ecclesiastici e gli argenti dalle chiese onde far armi, ed esortava
i principi cattolici ad essergli in ajuto. Carlo in fatti si mosse, tenne
assediata per un anno Ginevra, ma questa ebbe soccorsi più effettivi dai
Bernesi, che, oltre liberarla, tolsero al duca il Sciablese, Gex, il paese di
Vaud, e dopo sacrifizj e martirj, lo costrinsero a firmar la pace di San
Giuliano, impegnandosi a rispettare i privilegi di Ginevra.
</p>

<p>
Così Ginevra, spinta alla Riforma per amore della libertà politica, avea
fatto due rivoluzioni; coll'una liberandosi dai duchi di Savoja, coll'altra introducendo
la Riforma. Questa fu opera di Calvino, siccome dicemmo, il
quale, mentre il protestantismo non avea che distrutto, cercò riedificare.
Spoglio di poesia e d'entusiasmo, magro, malaticcio, a fronte di Lutero
gaudente, beone, beffardo; inasprito anche dall'abitudine della controversia,
governava con una logica implacabile e con una rigida pietà, che non perdonava
nè a sè nè agli altri; fra quel fervore ragionacchiante, quella
abnegazione senza slancio, non piegavasi mai per sensibilità; lontanissimo
dalla tolleranza, cioè dal rispettare i diritti dell'anima<a class="tag" id="tag117" href="#note117">[117]</a>.
</p>

<p>
Allora dapertutto era considerato come il maggior dei delitti l'eresia: solo
variavasi nel giudicare eresia quello ch'era antico o quel ch'era nuovo. Calvino,
carattere inflessibile, non potea che considerare come empio chi reclamasse
la libertà della coscienza; genio organizzatore, pretendeva l'obbedienza,
e trovava legittime le ordinanze pubblicate anteriormente contro
l'eresia; nè una penalità che potea spingersi fino al supplizio, repugnava alla
sua logica austera<a class="tag" id="tag118" href="#note118">[118]</a>. Non si fece egli dunque riguardo d'imprigionare, di
espellere, e arrivò più in là con Michele Serveto, medico aragonese, allievo
della scuola di Padova, ostinantesi a negare la trinità delle persone divine.
L'Aleandro da Ratisbona scriveva al Sanga il 17 aprile 1532, essersi
mandato alla Dieta un libro di Michele Serveto <i>De Erroribus Trinitatis</i>,
dove «quel traditor con ogni suo ingegno si sforza mostrar che lo Spirito
<span class="pagenum" id="Page_94">[94]</span>
Santo non sit tertia persona in divinis, et che questo nome di Trinità sii
cosa falsa e vana, ecc. Ha ventisei anni e grandissimo ingegno, ma la cognizione
che mostra della sacra scrittura fa supporre non ci abbia messo di
suo che il nome». Esso Aleandro pensa dunque farlo condannare da una
congregazione di teologi, e «scriver in Spagna che si faccia proclamo et
incendj di quel libro et de la statua dell'eretico al modo di Spagna.......
Altro non si potrà far per hora: saria il dover che questi eretici di Germania,
dovunque quel Spagnuolo si ritrova, mostrassero impugnarlo, se sono veri
cristiani ed evangelici come si gloriano, perchè lui è pur non meno contrario
alla profession loro che alli Cattolici, ecc.<a class="tag" id="tag119" href="#note119">[119]</a>».
</p>

<p>
Così fecero: Calvino volle averne il parere de' credenti, e tutte le Chiese
elvetiche risposero egualmente che bisognava impedire si propagasse lo
scandalo delle empie sue dottrine, e vietare che gli errori e le sette fossero
seminate nella Chiesa di Cristo: sicchè lo condannarono alla morte e al
fuoco. Il Serveto domandò d'esser rilasciato perchè trattavasi d'eresia, delitto
che non appartiene al poter civile, così avendo stabilito anche Costantino
a proposito di Ario. Non ebbe ascolto. Calvino, da lui implorato di
perdono, glielo negò, consigliandolo a volgersi al Dio, che avea bestemmiato.
Dal famoso Farel esortato a disdirsi, e così impetrar misericordia,
il morituro rispose: «Non ho meritato la morte, e prego Dio di perdonare
a' miei persecutori; ma non ricomprerò la vita con una ritrattazione che
ripugna alla mia coscienza». Farel l'accompagnò tutta la via, pregandolo,
minacciandolo, blandendolo, insultandolo: sulla deliziosa collina di
Champel, tra una folla immensa, che pregava per lui, fu legato a un palo,
col libro suo, e in capo una corona di fronde, spolverata di solfo, e messovi
il fuoco, l'anima di lui comparve davanti all'Altissimo.
</p>

<p>
Molti fremettero alla fiera esecuzione, e Calvino li sfolgorava co' termini
più bassi, e sosteneva il diritto, anzi il dovere di punire colla spada gli eretici.
Par che anche la nostra Renata di Ferrara gliene facesse appunto, ed
esso le rispondeva: «Avendovi io allegato che David col suo esempio ci
istruisce di odiar i nemici di Dio, voi rispondete che era ancora sotto la
legge di rigore. Ma questa glossa, o signora, sovvertirebbe la Scrittura, e
perciò bisogna fuggirla come peste..... Per troncar il filo d'ogni disputa
contentiamoci che san Paolo applicò a tutti i fedeli quel passo, che lo
zelo della casa di Dio ci deve consumare. Laonde Nostro Signor Gesù
Cristo riprendendo i suoi discepoli quando il richiesero di far cadere il
fulmine su quei che lo ripudiavano, come avea fatto Elia, non allega loro
che or non si è più sotto la legge di rigore, ma solo rimostra che non
sono mossi da sì viva affezione quale il profeta. Anche san Giovanni, del
quale voi riteneste solo la parola di carità, mostra che noi non dobbiamo,
sotto ombra dell'amor degli uomini, raffreddarci sopra l'onor di Dio e
la conservazione della sua Chiesa, giacchè ci vieta perfino di salutare
quelli che ci sviano dalla pura dottrina».
</p>

<p>
<span class="pagenum" id="Page_95">[95]</span>
Come del Serveto dicea, <i>Si venerit, modo valeat mea auctoritas, vivum
exire non patiar</i>, così d'un nostro rifuggito italiano: <i>J'eusse voulu qu'il
fust pourry en quelque fosse, si ce eût été à mon souhait; et sa venue me
réjouit autant comme qui m'eust navré le cœur d'un poignart... Et vous
assure, s'il ne fust si tost eschappé, que, pour m'acquitter de mon debvoir,
il n'eust pas tenu à moy qu'il ne fust passé par le feu.</i>
</p>

<p>
Trovati alcuni scritti di quel Gruet che avea mandato a morte, li fa
bruciare dal boja, e l'autore chiama <i>adhérent d'une secte infecte et plus
que diabolique... degorgeant telles exécrations dont les cheveux doibvent
dresser en la teste à tous, et qui sont infections si puantes pour rendre
un pays mauldict, tellement que toutes gens ayant conscience doibvent
réquerir pardon à Dieu de ce que son nom a été ainsi blasphémé entre eux.</i>
</p>

<p>
Tal era dunque la tolleranza calvinica, alla quale potremmo opporre la
benignità del Sadoleto, vescovo di Avignone, benevole anche coi caporioni
della Riforma<a class="tag" id="tag120" href="#note120">[120]</a>. Allorquando il vicelegato Campeggi menava l'esercito
contro dei Valdesi, il Sadoleto li ricoverò nel suo vescovado, scrisse loro una
lettera, in cui, dopo riprovate le loro dottrine, aggiungeva in francese:
«Desidero il vostro bene, e sarei amareggiato se si venisse a distruggervi,
come si cominciò. Perchè meglio intendiate l'amicizia che vi porto, il tal
giorno mi troverò presso Cabrières, e là potrete venire pochi o tanti, senza
che vi si faccia alcun disturbo, e là vi avvertirò di quel che vi sia di
salute e profitto».
</p>

<p>
Paolo III indicò conferenze a Lione, alle quali convennero il vescovo di
Ginevra, il cardinale di Tournon, gli arcivescovi di Lione, di Torino, di
Vienne, di Besançon, i vescovi di Langres e di Losanna e il Sadoleto; molto
disputarono sui modi di ristabilire il cattolicismo a Ginevra, infine dovettero
limitarsi a una lettera che il Sadoleto scriverebbe. L'abbiamo, ed è mentosto
una polemica che un'effusione di cuore paterno, dove s'associano l'elevazione
del pensiero alla tenerezza morale del vangelo, così diversa dall'aridità
a cui Calvino abituava i Ginevrini. Insiste principalmente sul punto
che commoveva i distruttori d'allora, la perennità di questa Chiesa, con una
sequela di dottori, di martiri, di pontefici, purificata al fuoco della persecuzione,
vigile a condurre i fedeli, amorosa a correggerli, inesausta in tesori
di perdono. E quando il rigido metodismo non aveva assiderato i cuori
dovea far effetto quel suo mostrar quanto i dogmi abbiano di consolante
pel cuore, i conforti della preghiera: e lo stesso Beza nella vita di questo
confessa che, <i>nisi peregrino sermone scriptæ fuissent, magnum civitati
in eorum statu damnum daturæ fuisse videantur</i>.
</p>

<p>
I caporioni di Ginevra stettero in gran pensiero a chi affidar la risposta,
e trovarono non poterla fare se non Calvino, benchè allora fosse allontanato
dalla città. La stese egli infatto, tripla di lunghezza, superiore in energia,
poco inferiore di eleganza, come retore consumato che era e versato ne' classici;
<span class="pagenum" id="Page_96">[96]</span>
loda la virtù e il sapere di lui, egli sempre così acre contro i suoi
avversarj, ma lo imputa di malafede e di trascorrere fino alla villana licenza
del calunniare<a class="tag" id="tag121" href="#note121">[121]</a>.
</p>

<p>
Principalmente quanto alle tante sette, suscitatesi fra' Riformati, riflette
che, se questa fosse colpa, ne andrebbe imputato l'intero cristianesimo fra
cui tante ne nacquero; doversi anzi lodar di zelo i Calvinisti che le combatterono
mentre i Cattolici dormivano oziosi. Quasi la Chiesa non respingesse
le sette coll'autorità sua propria inerrabile; quasi fosse merito combatter
l'errore coll'errore! Finisce professando che non vi è bene maggiore dell'unione
ecclesiastica, e invocando Cristo a riunir tutti nella società del
suo corpo, per modo che, colla sola sua parola e il suo spirito, siam congiunti
in un cuore e in un pensiero.
</p>

<p>
La risposta di Calvino è citata tuttodì come un modello di bellezza e forza
di stile; noi cattolici e italiani abbiamo dimentica affatto la lettera del Sadoleto,
che in nulla le cede.
</p>

<p>
Accennammo come fondatore della Chiesa italiana di Ginevra l'Ochino
(Vol. II, p. 62). Con esso era fuggito da Siena Latanzio Ragnoni, che venuto
a Ginevra nel 1551, fu il primo che vi prese uffizio di catechista;
poi morto il Martinengo, a' 24 ottobre 1557 fu fatto ministro di quella Chiesa
italiana, e vi morì il 16 febbrajo 1559<a class="tag" id="tag122" href="#note122">[122]</a>. Dapprima si adunavano gli
Italiani per la preghiera comune nella sala del vecchio collegio. Cresciuti
di numero si diedero forma di Chiesa: nel 1552 la dirigeva un pastore; nel
1556 si compose il concistoro, formato del pastore, ch'era il Martinengo,
quattro anziani e quattro diaconi; e capo degli anziani fu il marchese Galeazzo
Caracciolo per trentun anno, in tal qualità vigilando a quanto accadesse
alla Chiesa e prendendo cura de' poveri. Egli provide ad assodarla,
e dal magistrato ottenne uno statuto che del ministro determinava venticinque
incombenze. La prima era di cominciare l'adunanza coll'invocare
l'assistenza di Dio, e finire col rendergli grazie. La seconda, di far
tutto con ordine, modestia, semplicità, carità, senza discordia nè contese.
Tutti i membri della Chiesa italiana una volta l'anno si univano in generale
assemblea per conferire sul regolamento delle famiglie, e sull'accettare
nuovi membri: locchè manteneva la moralità, tanto più che non accoglieva
alla Cena chi ne fosse immeritevole. I fedeli erano visitati di tempo in
tempo dagli anziani, e i figliuoli istruiti accuratamente. Fin dal 1551 a
Nicolò Fogliato di Cremona e Amedeo Varro piemontese erasi affidata la
cura de' poveri per soccorrerli con somme raccolte. Nel 1555 il magistrato,
vedendo ben ordinata quella Chiesa, e attenta ai precetti del Vangelo, concesse
a suo uso il tempio della Maddalena, dove amministrar la Cena alle otto
di mattina della domenica dopo quella che se n'era valsa la Chiesa francese.
Per residenza del pastore fu data un'abitazione nel chiostro di San Pietro.
</p>

<p>
Alla professione di fede ginevrina troviamo si soscrissero, degli Italiani,
<span class="pagenum" id="Page_97">[97]</span>
Celso e Massimiliano Martinengo bresciani, Galeazzo Caracciolo, Bernardino
Ochino, i conti Giulio Stefanelli e Antonio Tiene di Vicenza, Marco Pinelli
genovese, Pompeo Avanzi veneziano, G. B. Natan, divenutovi poi predicante,
Nicolò Gioffredo di Crema, Cesare Bollani e Pompeo Diodati di Lucca, Onofrio
Marini napoletano, Carlo Federici e Paolo Alberti romani, Pietro Muti
toscano, Paolo Lazise veronese, Matteo Gribaldi, Giorgio Blandrata e Carlo
Alciati milanesi, Bartolomeo Polentani, Agostino Fogliani, Orazio Chiavelli,
Santo Mellini, Giacomo Verna, Sigismondo Pigna, Giovanni Fecato, Andrea
Cotogni, e molti vulgari; e «preti e frati rifuggiti non per altro in Ginevra se
non perchè stracchi del rigore del chiostro e del breviario, e trovando buono
di godere il resto de' loro giorni in libertà con una moglie in seno. Almeno
così ne scrivono gli autori cattolici, e così ne parlano i Protestanti che vogliono
spacciarsi per galantuomini».
</p>

<p>
Sono parole d'un altro eretico d'età più tarda, Gregorio Leti, il quale,
nella <i>Historia ginevrina</i><a class="tag" id="tag123" href="#note123">[123]</a> soggiunge che sette Italiani ricusarono sottoscrivere,
e si ritirarono dalla città; fra i quali Andrea Osselani, Marco
Pizzi, Valentino Gentile, che poi vi s'indussero; nè però quest'ultimo desistette
dal sostenere proposizioni ariane, sinchè fu cacciato. Accenna altri
che ricoveravano a Ginevra, tra' quali Margherita Pepoli di Bologna, fuggita
con un amante, bastardo de' Bentivoglio, e colà resasi calvinista.
</p>

<p>
Altrove<a class="tag" id="tag124" href="#note124">[124]</a> colla abituale sua prolissità e gonfiezza declama contro l'intolleranza
di Ginevra. «Dio ne guardi che pigliasse la fantasia al re di Francia
di trattar gl'infelici Ugonotti con una particella di quel rigore, col quale
li Ginevrini trattarono nel 1536 li Cattolici a Geneva. Dio ne guardi, dico
un'altra volta: almeno il re di Francia sono già tanti anni che li va distruggendo,
togliendoli oggidì una cosa, dimane un'altra senza sangue e senza
violenza considerabile, e sono stati minacciati prima d'esser ruinati: e se
gli è lasciato il tempo pian piano di pensare a' casi loro.... Ma i Ginevrini,
subito che si videro in mano il governo, non diedero tempo un momento
ai Cattolici: cito, cito, cito: la sentenza e l'esecuzione in un momento, e
non voglion dar tempo neanco per l'instruzione».
</p>

<p>
E qui si scaglia contro gli autori del suo tempo e cattolici e protestanti,
perchè non sanno che mentire, inveire, calunniare: e i libri che si vendono
non son che controversie e satire, critica della critica, papismo contro papismo,
calvinismo di calvinismo, e sempre maledire, criticare, mentire.
E pensa che la religione se ne vada, e dice che metà degli uomini sono
atei; che come si scandalizzano i Cattolici andando a Roma, così a Ginevra
i Protestanti.
</p>

<p>
In fatto ben provvista di spioni era Ginevra, un de' quali un giorno rapporta
ai magistrati: «Ho inteso Caterina moglie di Giacomo Copa, del
ducato di Ferrara, dire che Serveto è morto martire, e Calvino fu causa
della sua morte perchè era seco in lizza, onde i signori han fatto male a
<span class="pagenum" id="Page_98">[98]</span>
farlo morire; che Gribaldo ha dottrina sua propria, come Paolo Alciato e
il Biandrata, e che son perseguitati a torto e per malevolenza: ch'ella vuol
andarsene perchè il procedere di questi signori le spiace in quanto condannano
chi pensa diverso da loro; e disse molte bestemmie di cui non mi
ricordo». Un altro spione rincalzava: «Ella disse che M. Calvino non
è d'accordo con Gribaldo perchè questi è più dotto: ch'ella non ha a far
se non quello che Gesù Cristo dice: che, se ella persevera e muore qual
è venuta a Ginevra, sarà martire del diavolo. Essa tien una lettera di
Gribaldo, sottoscritta da Giovanni Paolo e da Valentino».
</p>

<p>
Arrestata, si seppe ch'ella era venuta a Ginevra per compiacere al suo
unico figlio, che non voleva andar alla messa, e restò condannata a domandare
mercede a Dio e alla giustizia, e bandita, con ordine di lasciar la
città fra ventiquattro ore, o perderebbe la testa<a class="tag" id="tag125" href="#note125">[125]</a>.
</p>

<p>
Uno fu condannato perchè possedea le <i>Facezie</i> del Poggio: un altro
perchè leggeva l'<i>Amadigi</i>: un muratore perchè stanco esclamò, «Al diavolo
l'opera e il padrone».
</p>

<p>
Questo Gribaldo, che dal Leti vedemmo dato per milanese, ma par piuttosto
padovano, era un antitrinitario: fu dal Vergerio chiamato alla Università
di Tubinga, e mandò una confessione di fede allo Zanchi, pregando
la comunicasse anche a Pietro Martire, ma fu conosciuta eterodossa, e il
Beza la disapprovò affatto<a class="tag" id="tag126" href="#note126">[126]</a>.
</p>

<p>
I duchi di Savoja non sapeano darsi pace di aver perduto Ginevra, e cercavano
ripigliarla, adducendo a pretesto ch'era nido d'eretici. Pio IV incaricava
il vescovo di Como della nunziatura agli Svizzeri cattolici, onde
persuadere questi a confederarsi col duca di Savoja per recuperare Ginevra<a class="tag" id="tag127" href="#note127">[127]</a>.
Stanno nell'archivio di Torino un breve di esso papa a Francesco
II dell'11 giugno 1560, ove l'esorta ad ajutare di denaro e di truppe
il duca per recuperare Ginevra, impresa accettevole a Dio, e utile alla
pace del suo regno, disfacendo quel ricovero de' malcontenti di Francia: e
un'altra del 13 al re di Spagna nel senso stesso, assicurando che il re cristianissimo
dalla Borgogna, esso papa dall'Italia spedirebbero truppe all'uopo.
Il giorno stesso, Carlo Borromeo avvertiva il signor Collegno che il santo
padre avea deposto ventimila scudi in mano di Tommaso Marino banchiere a
Milano per servire ai Cantoni cattolici contro gli eretici che volessero attaccare
i fedeli; e per impedire che questi andassero a soccorso di Ginevra
quando verrebbe assalita dal duca. Il quale, allorchè muova a quest'impresa,
avrà pure ventimila scudi per le spese di un trimestre; il papa manderà la
sua cavalleria a proprio costo, acciocchè la guerra compiasi presto, avantichè
i Turchi ci molestino. Sua santità trova bene che la guerra non si qualifichi
di luterana, ma solo guerra contro di ribelli e d'una città che appartiene
al duca Emanuele Filiberto.
</p>

<p>
Forse la morte di Francesco II interruppe l'impresa, ma il desiderio non
<span class="pagenum" id="Page_99">[99]</span>
ne cessò nei duchi; e Carlo Emanuele meditò sorprendere la città mentre
l'assicurava di pace e di buona vicinanza. È famosa la scalata sua, sì ben
ordita e sì mal tessuta. Non è mestieri dire che i Cattolici secondavano
quest'impresa di lui. Il poeta Vinciolo Vincioli lo incoraggiava
</p>

<div class="poem">
<p class="i4">a domar l'antico orgoglio</p>
<p>Del barbaro vicin, e di quegli empj,</p>
<p>Che fuggendo al tuo scettro, ebber ardire</p>
<p>Fabbricar nuova fede e nuova legge;</p>
</div>

<p>
gli assicurava il favor di Dio che certamente destina
</p>

<div class="poem">
<p>Che debban l'armi tue con breve guerra</p>
<p>Vincer tutta la terra,</p>
<p>La qual, vinta, che sia, dall'Indo a Tile</p>
<p>Sarà solo un pastor, solo un ovile;</p>
</div>

<p>
lo esortava a far fiorire di qua dall'Alpe la pace,
</p>

<div class="poem">
<p>Mentre di là fiera discordia ognora</p>
<p>Tiene in travaglio i popoli, che sono</p>
<p>Verso Dio divenuti aspidi e talpe.</p>
</div>

<p>
Intanto lo sollecitava contro Ginevra, indarno difesa dal lago, dalla palude,
dai fiumi, dalle mura:
</p>

<div class="poem">
<p>E già veder il Rodano mi pare</p>
<p>Portar il sangue invece d'acque al mare.</p>
</div>

<p>
Poveri vaticinj de' poeti! Invece, la notte 12 dicembre 1602, già ducento
suoi uomini erano penetrati nella città, quando furono scoperti e trucidati;
ed egli cacciato non riportò che la vergogna d'aver perfidiato, senza la giustificazione
che suol dare la buona riuscita. Carlo tornossene collo scorno, e
le canzoni popolari a lungo fecero risonare la sua vergogna, come un annuo
digiuno e il canto del salmo 124 perpetuò la memoria dell'essere sfuggita
la città al pericolo di diventare serva e cattolica.
</p>

<p>
Nel 1609 e nel 1611 Casa di Savoja rinnovò que' tentativi, sempre col
pretesto di sostenere i pontefici, come altre volte pensò ingrandire col pretesto
di abbatterli.
</p>

<p>
San Francesco di Sales vescovo d'Annecy avea più volte insistito sull'importanza
di acquistare quella città, non però coll'armi, e la sua speranza
di guadagnarla colla persuasione andò dispersa dacchè il Savojardo divenne
esecrabile ai Ginevrini, che, coll'amor della patria, istillarono ai figliuoli
l'odio pel duca non solo, ma per tutto ciò che fosse di Savoja.
</p>

<p>
Ginevra restò sempre la Roma degli Evangelici. La famiglia lucchese dei
Turrettino ben ne meritò e diede molti uomini di Stato e scrittori. Tali
Benedetto, autore di sermoni e dissertazioni teologiche (1631) e d'una
storia della Riforma di Ginevra, rimasta manoscritta: suo figlio Francesco,
scolaro di Gassendi e contato fra' più insigni di quella città, che scrisse,
oltre il resto, <i>Institutiones theologiæ elenchticæ</i> (1687): Giovanni Alfonso
<span class="pagenum" id="Page_100">[100]</span>
suo figlio, più celebre degli altri (1671-1737). Accolto con onore ne' suoi
viaggi, posto a Ginevra fra i pastori, poi in una cattedra di storia ecclesiastica,
eretta apposta per esso, tenne corrispondenza estesissima per essere
informato di quanto operavasi dai Protestanti, e cercava di mettere pace fra
i dissidenti coll'indurli ad attenersi solo a certe credenze fondamentali, e
tollerare parziali dissensi, può dirsi riformò un'altra volta Ginevra, cancellando
quanto di passionato v'aveva in Calvino; per opera sua il concistoro
de' pastori di Ginevra cessò di esigere che tutti i ministri sottoscrivessero
il <i>Consensus</i>, formulario intorno alla predestinazione e alla grazia. Le
opere di esso furono raccolte in quattro volumi a Leuwarde 1775. Ebbe egli
a scrivere che, se tante genti d'Europa, poste sotto cielo felice e dotate di
begli ingegni, nulla producono d'insigne, n'è colpa il Sant'Uffizio, o leggi
somiglianti a quelle dell'Inquisizione, che frangono ogni vigore d'intelletto,
attesochè nessuno voglia promuovere le lettere e cercare la verità o pubblicare
i suoi trovati allorquando, invece di lodi, ottenga ingiurie, disonore
invece di applausi, pene e supplizj invece di ricompense.
</p>

<p>
Il pio quanto erudito Lodovico Muratori, che meritò il titolo di padre
della storia d'Italia, prese a confutare queste asserzioni nel libro <i>De ingeniorum
moderatione in religionis negotio</i>; ove dimostra come fra' Cattolici
sia libero il disputare di tutto quanto non intacchi la fede e la moralità, e
delle opinioni in fatto di scienze, lettere, arti, qual sarebbe la teorica copernicana:
rimanendo intero il diritto di pubblicare la verità. Ma nel sostenerla
egli raccomanda si adoperi giustizia, prudenza, carità; non calunniare
mai; temperare la mordacità; tenersi moderati sin dove non vada di mezzo
la fede; non imputare errori che non siano ben accertati. Simili accorgimenti
vorrebbe ne' censori che rivedono libri a stampare; non irritino
l'amor proprio degli autori, col che non si ottiene che di esacerbarli; non
vi mettano il puntiglio d'opinioni personali, e l'ostinatezza a trovar errori,
e la maligna interpretazione delle intenzioni.
</p>

<p>
Tremelli Emanuele ferrarese stampò a Ginevra per Eugenio Stefano,
1569, la traduzione latina del Nuovo Testamento siriaco. Lo tacciarono
d'aver carpita quella di Guido Le Levre, compita già, sebbene stampata
solo il 1571 nella <i>Biblia poliglotta</i> di Anversa, ma basta confrontarle per
accorgersi della falsità.
</p>

<p>
Ivi pure Vincenzo Paravicino, nel 1638 stampò <i>Della Comunione con
Gesù Cristo nell'eucaristia, contro i cardinali Bellarmino e Du Perron:
trattato di Giovanni Mestrezat, tradotto dalla lingua francese</i>.
</p>

<p>
Per uso della Chiesa italiana furono tradotti in versi i salmi, de' quali
conosciamo l'edizione del 1566, con lettera proemiale, firmata Gio. Cal. e
la professione di fede: si dice a fatta di comune consentimento da le chiese
che sono disperse per la Francia, e s'astengono dalle idolatrie papistiche,
con una prefatione la quale contiene la risposta e difensione contro le calunnie
che gli sono imputate. Ed è <i>de la stampa di Gio. Batt. Pinerolo
a Ginevra</i>.
</p>

<p>
L'edizione pur di Ginevra del 1592 li dà tradotti da Giulio Cesare Paschali,
e dedicati alla regina Elisabetta difenditrice della fede. Spesso invece
di Dio dice Giova, deducendolo dall'ebraico Iehova, e assai si diffonde nel
difendere tal novità.
</p>

<p>
Premette un sonetto all'Italia, ove conchiude:
</p>

<div class="poem">
<p>O David degno! o te beata appieno</p>
<p class="i2">Italia mia, se quel secondi, or volta</p>
<p class="i2">Da le mondane a le celesti tempre.</p>
<p>Ond'io ti sveglio, deh il parlar mio ascolta:</p>
<p class="i2">Fuor che 'l viver a Dio tutto vien meno,</p>
<p class="i2">E lui sol celebrar si dee mai sempre.</p>
</div>

<p>
Vi sono soggiunte rime spirituali, e il primo canto d'un poema «l'Universo,
o Creazion di tutto il mondo, origine e progressi in quello della Chiesa del
Signore».
</p>

<p>
In edizione del 1621 essi salmi sono sessanta. Poi, nel 1631, si stamparono
<i>I sacri salmi messi in rime italiane da Giovanni Diodati</i>, senza
data, ma coll'áncora e il delfino, consueti agli Aldi; e sono cencinquanta.
Un'edizione degli antichi sessanta salmi, del 1650, contiene gran numero
di orazioni e riti. Poi nel 1683 a Ginevra apparvero <i>Cento salmi di David
tradotti in rime volgari italiane secondo la verità del testo hebreo, col
cantico di Simeone ed i dieci comandamenti della legge, ogni cosa insieme
col canto</i>. Sono gli antichi sessanta, con aggiunta di quaranta, di
<i>Giovanni Diodati di benedetta memoria</i>. L'epistola proemiale, colle solite
invettive contro ai Cattolici e alla consacrazione, dice aver già pubblicato un
libro sulle orazioni da farsi nelle adunanze domenicali, e sui modi di celebrare
i sacramenti e santificare il matrimonio. Loda assai gli effetti della
musica. Vi sono pure l'orazione dominicale, preghiere pel mangiare, e così
per tutte le domeniche, pei giorni della Cena, e in fine una confessione di
fede, fatta d'accordo coi fedeli di Francia. Il tutto è in italiano; locchè
proverebbe come durasse a Ginevra una chiesa italiana. Nel 1840, dalla
società biblica furono stampati i <i>Salmi</i> secondo la versione in prosa del
Diodati, con a fronte la versione <i>ên lingua piemonteisa</i>.
</p>

<p>
Più tardi, nella <i>Bibliothèque Germanique</i> (Amsterdam 1725, pag. 231)
leggiamo in data di Ginevra: «Nous avons ici depuis quelque tems, un
savant homme nommé M. Ferrari, italien, qui depuis longtems a embrassé
la réligion reformée, et c'est établi en Angleterre. Il cherche des
mémoires pour un ouvrage qu'il intitulera <i>L'Italie Reformée</i>, et dans
<span class="pagenum" id="Page_101">[101]</span>
lequel il traitera des Italiens savans ou gens de considération, qui ont
embrassé la réligion protestante».
</p>

<p>
Ecco dunque uno che ci avrebbe preceduto d'oltre un secolo. Questi è
probabilmente Domenico Antonio Ferrari, giureconsulto napoletano, ajo
nella casa del conte di Leicester; quel desso che nel 1744 depose al collegio
di San Giovanni a Cambridge la copia della prima edizione del <i>Trattato del
Benefizio di Cristo</i>, che fu creduta la sola sopravvivente. Egli stesso nel
1720 aveva mandato un esemplare delle <i>Cento Considerazioni</i> del Valdes a
un non sappiamo chi di Neufchâtel, che ne fece annotazione su di esso libro;
unica copia arrivataci di quell'opera, e dove il Ferrari è indicato come <i>original
de Naples, naturalisé anglais, et docteur en théologie de Cambridge,
gouverneur de Mr. Cock gentilhomme anglais</i>. Se è lo stesso, d'entrambe
le due opere del Valdes, che levarono tanto rumore allora, poi di nuovo in
oggi, la conservazione sarebbe dovuta allo stesso italiano.
</p>

<p>
Del 1705 possediamo originale questa lettera di un frate Aurelio Ghirardini
servita bolognese, in cui al governo di Ginevra offre la propria
apostasia.
</p>

<p class="indl">
«Serenissime Princeps, excellentissimi patres,
</p>

<p>
Fidem vestram tueri cupio, serenissime princeps, excellentissimi presidenteis;
sanguinem ad vestram religionem defendendam sum effusurus,
et mei ingenii tenebris splendorem ipsius adaugere peropto. Fidem, homini
contra fidei dogmata insequuti, præstate. Debito abundant rubore
characteres, licet atramenti colore funesto nigrescant; vestram enim pietatem
implorant, quæ absque dubio, quamvis in celsitudinem conscendat
humanitatis, quamvis maxima sit, tamen adeo grata est, ut absque precum
effusione ab omnibus impetretur: in hoc non recedens a solis generositate,
qui tam collium celsitudini, quam vallium humilitati lumen suum
uberrime impertitur. Vere futuro proximo, vobis annuentibus, hic servitutem,
quam verbis profero, operibus confirmabo; dummodo me vobis
gratum fore, certiorem reddatis. Hoc temporis curriculum ab hujusce epistolæ
exaratione ad discessionem intercedet, ob commoditatum inopiam,
ab ærumnis et calamitatibus a me perpessis exortam et genitam. Nullam
artem mæchanicam ob natalium modicam claritatem, calleo. Artes tantum
liberales humilitate ingenii recolo, et vestram solum humanitatem et
æquitatem summe veneror et agnosco. Vos humillime precor, ut non
calamo, sed mihi parcatis. Viginti duo anni statis meæ jam evolarunt,
et reliquum vitæ et laborum vobis, vestræ fidei consecrabo. Responsum
et rescriptionem hujusce epistolæ animo hilari expecto. Ad majorem notitiam
simul, et mei delitentiam hic titulum mihi in rescriptione adaptandum
subposui. Vobis Cœlum illos tribuat honores, quos æque meritum
<span class="pagenum" id="Page_102">[102]</span>
vestrum appetit. Vobis, vestræ quæ religioni tribuat incrementum; reipublicæ
augmentum, nominisque vestri famam æternam. Dum in obsequii
mei evidentiam vobis me ipsum consacro.
</p>

<p>
«Dominationis vestræ serenissimæ et perquam exc.
</p>

<p class="indl">
«Ab urbe Reggio, mensis decembris, anni 1705.
</p>

<p class="indr">
    <span style="margin-right: 3em"><i>Humill<sup>mus</sup> et obsq<sup>mus</sup> famulus</i></span><br />
<span class="smcap">F. Aurelius Ghirardini</span>, ordinis Servorum».
</p>

<p class="indl">
    «Titulus italo idiomate faciendus:<br />
<i>Al p, f. Aurelio Ghirardini servita bolognese<br />
           della Madonna. A Reggio.</i>
</p>

<p>
Dopo il 1725 la Chiesa di Ginevra dichiarò che non volea maestri umani,
fossero Calvino o Beza; poi nelle conferenze che l'Alleanza Evangelica tenne
l'autunno del 1861, molti pastori d'essa Chiesa affermarono non potere aderire
ad essa Alleanza perchè aveva adottato una formola dogmatica, cioè
<i>Credo nel Padre, nel Figlio e nello Spirito Santo</i><a class="tag" id="tag128" href="#note128">[128]</a>.
</p>

<p>
Mentre fin a ciò si spingeva la negazione, noi stessi vedemmo un singolare
ritorcimento, attuato per opera dell'abate Francesco Vuarin savojardo,
che fu curato di Ginevra dal 1808 al 1843. Trovati colà appena ottocento
Cattolici, diede opera ad aumentarli, cozzando vigorosamente col Governo
e coi ministri, scrivendo, divulgando libri, moltiplicando opere benefiche,
introducendo le Suore della carità e i Fratelli della dottrina cristiana,
che dirigessero un ospedale, una scuola, un orfanotrofio, mentre i Cattolici
restavano esclusi dalle molte istituzioni pie di quella città. Fu ajutato da
molti, e non solo dai pontefici, ma sin da Alessandro I imperatore di Russia:
pubblicò il giubileo del 1825, e vide accorrervi cinquemila Cattolici; diecimila
ne lasciò morendo nella sua parrocchia, con scuole libere e riti pubblici
e prediche solenni, dalle quali noi fummo assai volte edificati, come
dalla devozione degli intervenienti. L'opera sua è insignemente proseguita
dal suo successore, monsignore di Mermillod, che testè elevalo a vescovo
ausiliario di Ginevra, diceva: «In nome di Pio IX e di Gesù Cristo sono
nella città, per la quale Francesco di Sales non potè passare che travestito
nè senza pericolo della vita. Ora la percorro con tutta libertà, in abito vescovile:
vi sono salutato e riverito, e sul mio cammino benedico fanciulletti,
come faceva Gesù Cristo. Ho dodici preti: non ancora seminario nè
capitolo, ma spero impiantarveli quando che sia. I Fratelli della dottrina
cristiana istruiscono liberamente la gioventù. Le Suore della carità traversano
le strade colla modestia della loro innocenza. In questa città, che
vantavasi la Roma protestante, nel giorno di Natale contai più di tremila
comunioni. Sopra cinquantamila abitanti ha ventimila cattolici: una magnifica
cattedrale si sta elevando sopra una delle primarie sue piazze».
</p>
</div>

<div class="chapter">
<p>
<span class="pagenum" id="Page_103">[103]</span>
</p>

<h2>
APPENDICE IV
</h2>

<p>
Nell'archivio di Ginevra sta un <i>Libro di memorie diverse della Chiesa
italiana, raccolte da me Vincenzo Burlamacchi in Geneva</i>, <span class="scp">MDCL</span>. Ne caviamo
ciò che importa all'assunto nostro.
</p>

<p>
= In appresso saranno notati li nomi delle persone italiane, le quali sono
venute ad abitare in questa città di Geneva, e fatto professione della religione
reformata, e di più l'anno del loro arrivo in esso luogo.
</p>

<p>
1550. — Giuseppe Fogliato di Cremona. Bartolomeo Roncado di Piacenza,
con sua moglie.
</p>

<p>
E qui do notizia che solo sono qui messi i nomi che sono scritti ne' libri;
essendo certissimo che solo una parte d'essi è qui registrata. Ciò si prova
perchè già l'anno 1551 furono deputati alcuni per la cura de' poveri. Il che
mostra che, già allora ed avanti, v'era numero d'Italiani qui. La raunanza
per le prediche cominciò nel 1552, che venne Celso Martinengo da Basilea,
che fu primo ministro.
</p>

<p>
1551. — Galeazzo Caracciolo, marchese di Vico nel regno di Napoli (signor
marchese), Antonio suo servitore.
</p>

<p>
Giovanello Connello di Reggio di Calabria. Lattantio Ragnone di Siena
nobile sanese. Francesco Tedesco di Messina. Paolo Buonaria. Vincenzo di
Roccia. Jacomo Tomasini di Siena, con sua moglie. Lazaro Ragazzo di Cremona,
con sua moglie. Francesco Santa di Cremona, con sua moglie. Giuseppe
Fossa di Cremona. Paolo Gazo di Cremona. Niccolò Fogliato di Cremona.
Ambrogio Varro piemontese. Michele Varro piemontese. Simone
Pauli di Fiorenza. Tomaso Pueraro di Cremona, con sua moglie.
</p>

<p>
1552. — Celso Martinengo, conte bresciano, marzo, primo ministro.
</p>

<p>
Bernardo Loda di Brescia e suo servitore. Giuseppe Fenasco di Cremona.
Alfonso Mulazzano di Ravello. Ludovico Manno di Sicilia. Giovanni Paolo
de la Motta. Giovanni Aluigi Paschale. Orsino Roccia di Capua. Francesco
Gazino di Dragonesi. Giovan Tommaso Gazino di Dragonesi. Francesco
e Sebastiano Sartoris di Chieri fratelli, con due sorelle. Bernardino Susanno
di Piacenza, con sua moglie e due figliuoli.
</p>

<p>
1553. — Francesco Marchiolo di Cremona, con sua moglie e cinque figliuoli.
Giovanni Antonio Pellissari di Mussa (moglie e quattro figliuoli).
Girolamo da Milano. Silvestro Tellio di Fuligno, con sua moglie. Fabio Tedesco
di Reggio in Calabria. Simone Fiorello di Caserta, catechista poi ministro
in Tirano (circa 1559). Giovanni Bernardino Ventimiglia. Nicolao
Giustiniano. Bottini di Genova, con sua moglie.
</p>

<p>
1554. — Andrea Rubatto di Cuneo, con sua moglie. Tommaso Portughese,
<span class="pagenum" id="Page_104">[104]</span>
con sua moglie e cinque figliuoli. Jacomo Milanese, ecc. Georgio Miol di
Pancabero, con sua moglie e cinque figliuoli. Giovanni Paolo Alciati piemontese.
Stefano Rivorio di Cavore. Domenico Fiorentino. Andrea di Verto
di Salasco. Nicolao Carignano di Carignano. Bonifacio Morena di Cavorre,
con tre figliuoli. Giofredi Morena di Cavorre, con sua moglie e quattro figliuoli.
Giovanni Pietro milanese. Antonio Gazzino, piemontese. Costanzo
Gazzino, con sua moglie. Giuseppe Bondiolo di Cremona, sua moglie e due
figliuoli. Giulio Cesare Paschali di Sicilia, con sua moglie. Antonio del
Buono di Novara, sua moglie e cinque figliuoli. Giovanni del Buono di Novara,
calzolajo, con sua moglie e cinque figliuoli. Gioannina Cottina di Racconigi
con quattro figliuoli. Anselmo Quaglia. Tonino Tommasini. Giofredo
Mozino. Hipolito Carignano. Giovanni Battista Guazzone. Giovan Ugali,
con sua moglie di Verona. Pietro Cierigino. Giovanni Antonio Merenda.
Giorgio Scarparo. =
</p>

<p>
Seguitando troviamo nel 1555 60 persone fuggite d'Italia a Ginevra,
principalmente dalla Calabria. Nel 1556 36, fra cui sette da Lucca, colla
famiglia Balbani.
</p>

<p>
Nel 1557 son 39 gli emigrati, fra cui Gioffredo Varaglia di Bosco. Apollonia
Merenda di Cosenza. Giorgio Biandrata ben noto.
</p>

<p>
Nel 1558 son 35, di cui sette spagnuoli.
</p>

<p>
Nel 1559 son 47; 19 nel 1560, fra cui Andrea del Ponte, fratello del
doge di Venezia; 22 nel 1561; 36 nel 1562, tra' quali il Castelvetro e
Fausto Sozzino; nel 1563 son 53: così in trent'anni, circa quattrocento
persone ci vennero, la più parte italiani. Torniamo al registro del Burlamacchi<a class="tag" id="tag129" href="#note129">[129]</a>.
</p>

<p>
= Si è trovato memoria, come le prime catechisme furono fatte nella sala
del Collegio, nel qual si celebrava il battesimo e il mariaggio. E che il numero
delli Italiani crescendo giornalmente, il luogo d'essa sala del Collegio
non sendo bastante per celebrare la santa Cena, fu, per arresto del Consiglio,
alli 13 giugno 1555 ordinato che si predicherebbe e celebrerebbe la
santa Cena alla Maddalena, la domenica seguente quella de' Francesi, e
nell'ora solita della prima predica.
</p>

<p>
Nota di coloro che hanno esercitato il santo ministero nella Chiesa italiana,
raccolta in questa città di Geneva.
</p>

<p>
1552. — Il conte Celso Massimiliano Martinengo di Brescia arrivò in
questa città nel mese di marzo 1552, e dopo poco fu stabilito ministro nella
Chiesa. Morì alli 12 agosto 1557.
</p>

<p>
1551. — Lattantio Ragnoni di Siena, arrivato qua nel mese di giugno
1551 (prima catechista), fu ricevuto ministro nella Chiesa alli 24 ottobre
1557. Morse alli 16 febbrajo.
</p>

<p>
1559. — Non potendo ottener Girolamo Zanco, nè appresso M. Emanuelle,
<span class="pagenum" id="Page_105">[105]</span>
dopo lunga ricerca. Niccolò Balbani di Lucca, arrivato qua in luglio
1557, fu ricevuto ministro nella Chiesa, alli 25 maggio 1561. Passò a miglior
vita alli 2 agosto 1587.
</p>

<p>
1577. — Giovan Battista Rota di.... in Piemonte fu ricevuto nella nostra
Chiesa, alli 20 agosto 1577, ne fu scaricato alli 20 luglio 1589 per avere
lui desiderato ritirarsi in Francia.
</p>

<p>
1590. — Giovanni Bernardo Bosso, di nazione piemontese, venuto in
questa città anno 1578, fu ricevuto ministro nella Chiesa italiana alli 20
del mese di maggio 1590. Esso passò a miglior vita alli 5 decembre 1612.
</p>

<p>
1612. — Giovanni, Diodati di nazione lucchese, nato qua alli 6 giugno
1576, fu ricevuto ministro nella Chiesa italiana alli 20 decembre 1612. =
</p>

<hr class="tbs" />

<p>
Il secolo seguente, nella successione de' pastori italiani troviamo Benedetto
Turrettini di Lucca, Giacomo Sartoris, piemontese come Giacomo Leger.
Francesco Turrettini. Fabrizio Burlamacchi, Benedetto Calandrini, Michele
Turrettini, tutti d'origine lucchese; Antonio Leger, ultimo, durò fin
al 1689: dopo di che il parlar francese divenne così comune ai migrati, che
più non fu mestieri di Chiesa distinta. Il Burlamacchi dà pure la lista di
quei che furono anziani od amministratori de' poveri.
</p>

<p>
Negli archivj del Consiglio di Stato a Ginevra stessa trovansi quest'altre
annotazioni dal registro del concistoro, che va sino al 1612.
</p>

<hr class="tbs" />

<p>
1551. — Le marquis Galeace Caracciolo, arrivé ici 1551, travailla avec
M. Calvin pour établir l'Eglise et l'ordre de la prédication ordinaire, y
ayant dejà grand nombre de familles. Il alla querir a Bâle le comte Celso
Massimiliano Martinengo, fameux auparavant pour ses prédications en Italie
et compagnon de Martyr a Lucques, qui arriva ici en mars 1552, et y fut
etabli ministre des Italiens, etant examiné par la compagnie des pasteurs.
</p>

<p>
1555. — On precha au commencement, et on fit les catechismes en la
sale du Collège vieux: et l'assemblée etant fort accru en 1555, par arrêt du
Conseil du 13 juin fut dit qu'on feroit le prêche italienne pour la sainte
Cène à la Madaleine, le dimanche suivant la Cène des Français à 8 heures
du matin.
</p>

<p>
1556. — En l'assemblée générale de mars 1556 on établit pour adjoints
du pasteur 4 anciens, dont le dite marquis fut le premier, pour la conduite
de l'Eglise comme corps de concistoire qu'on appela Collèges, avec 4 diacres
pour administrer les aumônes. Les règlements du dite College se trouvent
renouvellés le 8 mai 1564. Les dites anciens avoient charge de visiter
frequemment les familles, se partageant les quartiers. Item les malades. Il
y en avoient toujours deux, etablis sur les differences, pour les accomoder.
Un ou deux sur les écoles qu'on dressa.
</p>

<p>
On etablit pour catechiste dès devant Simon Fiorello, et on expliquait
<span class="pagenum" id="Page_106">[106]</span>
un petit formule, et un plus grand à certaines heures. En 1556 Lattantio
Ragnone, noble siennois, faisait aussi des catechismes. Dès le commencement
on eut 50 psaumes, qu'on imprima en 1556 augmentés. Tout ceux
qui arrivoient d'Italie se présentoit au concistoire, et étant connu de leur
instruction, ils étoient incorporés en la communion de l'Eglise, se soumettant
à la confession de foi, et à l'ordre de la discipline. Ceux qui n'étoient
pas suffisamment instruits, étoient renvoyés aux catechistes.
</p>

<p>
La congrégation générale se tenoit, dès l'an 1557, après les catechismes
italiens, au temple ou auditoire de S. Marie, dont il y eut quelques démélés
avec les Anglais pour l'heure et tout fut remis à M. Calvin. Dès cette
année on fit la depense du plancher pour la dite auditoire par resolution
du 3 mars 1557, et de quelques bancs pour les femmes in novembre 1558,
et de plancher les chapelles y mettant des bancs, janvier 1559.
</p>

<p>
1551. — Dès le commencement de 1551 jusque au fin de 1553, furent
élus entre les Italiens pour le soin des pauvres qu'ils assistoient de leurs
déniers, Niccolò Fogliato de Cremone et Amedeo Varro piémontois.
</p>

<p>
1554. — Pour les pauvres en l'assemblée générale du 4 janvier 1554,
furent députés Simon Fiorillo et Niccolò Fogliato, et en janvier 1555 leur
fut adjoint Jean Paolo Alciati.
</p>

<p>
1556. — Pour l'entretien des ministres et des pauvres, il y avoit une
regle dressée de ceux qui volontairement s'y obligeoit selon leur pouvoir, et
depuis ceux de la nation y ont toujours pourvu à ses frais, comme aussi
pour les maîtres d'écoles et un chantre à gages. Le chantre pour 8 écus. =
</p>

<p>
Nell'archivio stesso trovasi questa nota del maggio 1558. «Sur ce qu'on
decouvrit que Valentino Gentili, Giovanni Paolo Alciato, Giorgio Biandrata
et d'autres soutenaient des discours comme ne sentant pas bien des trois
personnes en une seule divinité essentielle, et troubloient la paix de l'Eglise
sémant des opinions erronées, par l'avis de M. Calvin et des pasteurs de la
ville, et du pasteur et consistoire italien fut dressée une confession de
foi special là dessus, étendant ce qui est plus reservé en la confession ordinaire
de Genéve, laquelle fu souscrite en une congrégation générale le 18
de mai en presence du quatrième sindyque M. Chevalier (commis au nom
de la seigneurie des pasteurs français) par la plus part des membres de l'Eglise,
et par le reste en d'autres jours suivants; et le 23 mai par six de ceux
qui y faisaient difficulté, Silvestro Teglio, Filippo Rustici, Francesco Porcellino,
Nicolò Sardo, Valentino Gentili, Hyppolite Gallo».
</p>
</div>

<div class="chapter">
<p>
<span class="pagenum" id="Page_112">[112]</span>
</p>

<h2><a id="disc44"></a>
DISCORSO XLIV.
<span class="smaller">CONFLITTI GIURISDIZIONALI. POLITICA CATTOLICA.
IL BELLARMINO. ERESIA SOCIALE.</span>
</h2>

<p>
Oltre i canoni fondamentali, quali la trasmissione del carattere sacerdotale
mediante una cerimonia sacra in cui è l'azione divina; la subordinazione
a un capo infallibile; l'indissolubilità del matrimonio, e tutto quanto concerne
la vita eterna, dove la Chiesa non bada a tempi o a luoghi, sempre
identica nell'evangelizzare Cristo e il regno de' Cieli, essa ha una legislazione
in ordine alla ragione civile, che tempera all'indole dei popoli e alla
loro età morale.
</p>

<p>
Fra tanta divergenza d'accidenti e di dogmi, unico proposito conforme
dei dissidenti era l'abolire le centralità pontifizia, opponendo le nazionalità
alla cattolicità, le opinioni individuali alla unità della fede, subordinando la
potestà ecclesiastica alla civile, cioè la coscienza al decreto, il diritto al
fatto, la libertà alla permissione, il fòro interno all'esteriore.
</p>

<p>
Aveano tutto il torto?
</p>

<p>
Che l'autorità deva governare le opere, non già possedere i popoli, di modo
che rimangano indipendenti i due poteri nell'ordine della propria competenza,
l'aveva mal compreso il medioevo quando il potere, che unico sopravvisse
della società, e che unico potea frenare la prepotenza de' Barbari e proteggere
il popolo era l'ecclesiastico: onde ne nacque un diritto, assentito
anche da quelli cui ponea limiti, e che difendeva i deboli o per podestà immediata
e diretta, o per derivata dal pontefice<a class="tag" id="tag130" href="#note130">[130]</a>. Questo elevarsi de' pontefici
sopra i sovrani anche pel temporale parve trascendesse il precetto del «Rendete
a Cesare quel ch'è di Cesare»; i cesaristi non negavano il diritto
canonico, bensì discutevano se dovesse essergli subordinato il diritto pubblico:
e Dante, un de' monarchici più assoluti, prescriveva che <i>illa reverentia
Cæsar utatur ad Petrum, qua primogenitus filius debet uti ad patrem</i>.
</p>

<p>
Via via però che i governi ripigliarono ordine e vigore, andavasi ritogliendo
alla Chiesa quel che la necessità dei tempi v'aveva aggiunto di là
<span class="pagenum" id="Page_113">[113]</span>
dalla sua competenza essenziale divina: ma l'atto effettivo della Riforma
consistette nel fare l'opposto, sovrapponendo il temporale allo spirituale fin
a dimenticare di render a Dio quel che è di Dio. Le nazioni, cioè quei pochi
che arrogansi di parlar in nome d'esse, non volevano più l'unità teocratica;
volevano costruire lo Stato indipendentemente dalla Chiesa; e la protesta
sembrò un legittimo sforzo per isvolgere l'inviolabilità della coscienza dal
diritto ancora oscuro dalla società moderna. L'errore consistette non nell'emanciparsi
dai vincoli curiali, bensì nell'istituire Chiese distinte, nazionali,
foggiate secondo il bisogno civile. Era un frantendere la gran lite fra la
Chiesa e lo Stato; tanto più che non trattavasi d'affrancar l'anima del cittadino,
bensì di ridurlo più servo, retrocedendo fin al paganesimo.
</p>

<p>
Di primo acchito i principi s'accorsero qual partito potessero trarre dalla
Riforma, concentrando in sè i poteri della Chiesa, e incamerandone i beni;
fra i Luterani restò convenuto dover un paese avere la religione che volesse
il principe; Grozio assegna come primario diritto maestatico l'imporla: <i>in
arbitrio est summi imperii quænam religio publice exerceatur; idque præcipuum
inter majestatis jura ponunt omnes qui politica scripserunt</i>. Ciò
importa, secondo il Böhmer, il diritto di costituire i dottori, di prescrivere
i riti, di riformar le cose sacre e la disciplina, di dirigere l'insegnamento e
la predicazione, di usar nelle cose sacre la giurisdizione criminale e civile e
penale, di decider le controversie religiose, di convocare i concilj, di designar
le diocesi e le parrocchie. Tirannide la più completa se mai fosse stata
applicata nella pienezza delle sue conclusioni e non ristretta dalle costituzioni
scritte, alle quali fu duopo ricoverarsi dopo tolto quel supremo custode
della verità, della giustizia, del diritto. Così alla monarchia cattolica
del medioevo sostituivasi la monarchia politica moderna, coll'unità e universalità
del pubblico potere.
</p>

<p>
Quel che i Protestanti avevano conseguito di colpo coll'aperta ribellione,
i Cattolici s'ingegnarono ottenere con mezzi termini, accordando la coscienza
coll'ambita onnipotenza. Principi che avevano declamato contro gli abusi
non sapeano acconciarsi ai rimedj, e contro le decisioni tridentine accampavano
le ragioni del principato: onde nuovi dissensi vennero a turbare il
seno della Chiesa romana.
</p>

<p>
Quanto ai dogmi, nessun Cattolico poteva impugnare l'autorità irrefragabile
del Concilio; ma v'aveva articoli che toccavano la società secolare. Perocchè
i prelati tridentini poco si curarono della parte legittima spettante alla politica,
e presero per ribellione a Dio ciò ch'era una riscossa contro l'arbitrio
dei poteri umani. Sbigottiti dall'attacco recato all'attribuzione loro più sublime,
i papi non pensarono più che a difendersi, tantochè, invece di continuare
a capo del progresso come erano stati fin allora, parve si atteggiassero
in opposizione o almeno in sospetto di esso, dacchè vedevanlo staccarsi
da loro; severità affatto precarie, e volute dalle circostanze, presero l'aria
<span class="pagenum" id="Page_114">[114]</span>
d'una missione sacra e durevole: e l'Italia, nel punto che cessava di essere
il centro dell'unità religiosa, scadde da maestra delle civili dottrine.
</p>

<p>
Ma al primo momento, tratti a sè tutti gli elementi della vita morale e
intellettuale, e rifattasi vigorosa col precisare il dogma ed emendare la
pratica, e posar come assolute le sue verità, e negando che fuori di queste
si dia salute<a class="tag" id="tag131" href="#note131">[131]</a>, Roma non solo represse nelle genti latine la propensione
alla Riforma, ma volle ricondurre alla sua obbedienza i traviati; e ripigliata
l'offensiva, parve resuscitare i tempi della sua prevalenza. Anche in questo
punto correggendo il paganizzamento della società, avrebbe voluto togliere
ogni diversità interna di chiese distinte, di riti nazionali, credendo prova
di forza l'esigere di bel nuovo quell'unità assoluta, che dapprincipio aveva
salvato la civiltà.
</p>

<p>
Come le reliquie d'un esercito scompigliato si rannodano allo stato maggiore,
così i Cattolici sentirono la necessità di stringersi al papa: e principalmente
i Gesuiti, animati dall'alito del ringiovanito cattolicismo, si applicarono
a sostenere il solo pastore, attorno a cui dovea formarsi un solo ovile.
</p>

<p>
La stampa avea mostrato un'inaspettata potenza facendosi aggressiva e
dissolvente sotto la bandiera della Riforma per iscassinare i poteri stabiliti,
le sovranità riconosciute, e ridurre all'intelligenza comune, le objezioni accumulate
da quindici secoli contro il cattolicismo; e mentre prima o morivano
coll'uomo che aveale inventate, o restavano fra teologi ed eruditi, allora
ottenne che la religione non fosse più sovrana dell'opinione, ma le contraddizioni
e gli attacchi, giusti o ingiusti, venissero accreditati ed estesi. I Cattolici
vollero da un lato porre un argine a' suoi eccessi, dall'altro adoprarla
ad assodare e ricostruire; e stupendi scrittori comparvero anche nel campo
nostro, non solo profondi di dottrina, ma anche abili a spiegarla e diffonderla,
e nuovo grandioso campo s'aperse alla letteratura teologica e storica
nel propugnare l'autorità e le ragioni di Roma. Ma poichè il protestantismo
aveva implacabilmente osteggiato la santa sede, gli apologisti si volgevano
di preferenza a difenderla. Melchior Cano che pel primo fece un trattato
<i>De' luoghi teologici</i>, sostenendo i diritti del sopranaturale e della rivelazione,
appoggia la fede sulle profezie e i miracoli: pure anche in esso e
nei seguaci suoi trattasi della Chiesa e del papato, più che delle prove e
de' caratteri della rivelazione.
</p>

<p>
Le Decretali si diceano il codice della tirannia papale, a scapito dell'autorità
dei vescovi<a class="tag" id="tag132" href="#note132">[132]</a>. La severa critica dell'età nostra fe ragione delle tante
baje spacciate in proposito delle false, riconoscendo che in fondo esse non
istabilirono verun punto il quale già non fosse convenuto; e che dirigevansi
a sostenere l'indipendenza de' vescovi, a fronte de' metropoliti; e ciò, non
coll'inventare documenti, bensì col raccogliere brani di costituzioni, e di lettere,
o regie, o pontificie, che già aveano vigore, e darvi forma di legge.
</p>

<p>
Pio IV elesse una congregazione che le coreggesse, rintegrando ciò ch'era
<span class="pagenum" id="Page_115">[115]</span>
mutilato, sceverando lo spurio dal sincero, e riassettando la cronologia.
Dissipate le false Decretali, l'autorità pontifizia si trovò più solida perchè
più misurata, e venne rigenerato il diritto ecclesiastico, il cui corpo si
potè pubblicare sotto Gregorio XIII.
</p>

<p>
La baldanza d'un recente trionfo, o lo sforzo di chi dissimula la sconfitta
apparve nel ridestare, in un secolo di dubbio e di negazione, le pretensioni
che, in una età organica, aveano accampate Gregorio VII e Innocenzo III, e
asserire di nuovo il predominio illimitato della Chiesa sopra lo Stato; il
papa superiore a qualunque giudizio, e decaduto il re che uscisse dal grembo
cattolico. L'atto formale di queste pretensioni fu la bolla, detta in <i>Cœna
Domini</i> perchè doveasi leggere solennemente ogni giovedì santo. Antica e
più volte aumentata, ebbe l'ultima mano da Paolo V, e suole citarsi come
il massimo dell'arroganza papale. Tralasciando i punti di minor rilievo, e
spogliandola delle frasi adatte al tempo e alla curia, essa in ventiquattro
paragrafi scomunica gli eretici di qualsia nome, e chi li difende, o legge
libri loro, o ne tiene, ne stampa, ne diffonde;
</p>

<p>
chi appella dal papa al Concilio, o dalle ordinanze del papa o de' commissarj
suoi a' tribunali laici;
</p>

<p>
i pirati e corsari nel Mediterraneo, e chi depreda navi di Cristiani naufragate
in qualunque siasi mare;
</p>

<p>
chi impone nuovi o rincarisce antichi balzelli o tasse o pedaggi a' suoi
popoli;
</p>

<p>
chi somministra ai Turchi cavalli, arme, metalli, o altre munizioni da
guerra, o vi dà consigli;
</p>

<p>
chi offende nella persona i cardinali, patriarchi, vescovi, nunzj, o li
caccia dalle proprie terre; o giudici e procuratori deputati sopra cause ecclesiastiche,
o vieta di pubblicar le lettere apostoliche o i monitorj;
</p>

<p>
chi le cause o le persone ecclesiastiche trae al fôro secolare, e fa leggi
contro la libertà ecclesiastica, o turba i vescovi nell'esercizio di loro giurisdizione,
o mette la mano sopra le entrate della Chiesa e i benefizj, o impone
tasse al clero;
</p>

<p>
chi turba i pellegrini diretti a Roma, o che ivi dimorano o ne tornano;
</p>

<p>
chi occupa o molesta il territorio della Chiesa, compresevi Sicilia, Corsica,
Sardegna; e così le Marche, l'Umbria, il principato di Benevento, Avignone,
il contado Venesino, e insomma quanto alla Chiesa spetta <i>di fatto</i>. Estendesi
la scomunica ai vasi d'oro e d'argento, vesti, suppellettili, scritture,
beni del palazzo apostolico; e non se ne darà l'assoluzione se prima non
siasi desistito dal fatto, o cassati gli atti contrarj alla libertà ecclesiastica,
distruggendoli dagli archivj e dai libri; nè qualsivoglia privilegio o grazia
valga perchè possa uno venirne assolto che in articolo di morte, e anche
allora deve dar garanzia di pentimento e soddisfazione. La condanna colpisce
pure chi impedisse di pubblicare o attuare la bolla.
</p>

<p>
<span class="pagenum" id="Page_116">[116]</span>
Le riazioni trascendono sempre, e in guerra armata o inerme il miglior difendersi
è l'attaccare. Se non che a condiscendere trovavansi poco disposti i
principi, i quali reluttarono contro il sinodo tridentino, e accettandolo fecero
riserva per le consuetudini e le leggi de' loro Stati; e il frangere le barriere,
al potere assoluto opposte dall'immunità clericale, e cincischiare la giurisdizione
ecclesiastica, divenne l'intento di ciascuno Stato, parendo ai re che,
per trovarsi davvero indipendenti, non dovessero lasciar veruna ingerenza
ad altri nel proprio paese, nè consentirvi autorità che non fosse accentrata
nel Governo. Sino i più cattolici, impuntatisi in tali pretensioni, talvolta
sbigottirono i papi col minacciare d'abbandonare la messa per la Cena e pel
sermone; e con questi spauracchi li ridussero alla loro volontà. Altri, senza
spingersi tanto oltre e rinnegando la logica, procuravano dipendere il meno
possibile da Roma, solleticavano le ambizioni nazionali, e a titolo d'indipendenza
tendevano ad isolare i sacerdoti dei loro Stati dagli altri, impedire
le comunicazioni dirette col capo spirituale, formando speciali Chiese,
necessariamente docili al potere locale per cui concessione esistevano, e
che un moderno chiamò aborti del protestantismo<a class="tag" id="tag133" href="#note133">[133]</a>.
</p>

<p>
La superiorità dei Concilj al papa, pretesa in quelli di Costanza e Basilea,
fu ritenuta dai Tedeschi; i Francesi ne fecero il cardine delle libertà gallicane,
riconoscendo infallibile il papa sol quando sia unito al consesso della
Chiesa<a class="tag" id="tag134" href="#note134">[134]</a>. Ma anche nella Chiesa gallicana non disputavasi della libertà
individuale, bensì della distinzione delle due potestà e della loro indipendenza;
non facendosi cenno della libertà di coscienza. Ora, l'ammettere
un'opposizione non è un rinnegare i contendenti; se anche non si riesca
ad accordarli, la Chiesa e lo Stato esistono, giacchè si contrastano.
</p>

<p>
Perchè mancassero appigli alle declamazioni contro l'avidità de' prelati, era
stabilito che delle ricchezze loro non ereditassero i parenti, bensì la Chiesa
romana; onde il papa mandava collettori per tutto il mondo. Ed ecco derivarne
controversie e dispute inestricabili cogli eredi e colle chiese stesse,
turbarsi i possessi, e viepiù sotto papi rigorosi come Pio V. Dall'invigilare
all'adempimento dei legati pii, i vescovi traevano ragione di voler vedere i
testamenti, ma con ciò scoprivansi i secreti di famiglia, e fisicavasi sulle
frodi supposte, come poi fecero i governi moderni. La proibizione del concubinato
portava a ricorrere alla forza per isciogliere temporarie unioni,
e le curie volevano all'uopo valersi di birri e carceri proprie. Tutto ciò
parve usurpazione ai Governi, e l'andarono impedendo fin al punto che,
quasi il pontefice fosse uno straniero, il quale pretendesse invadere colla
sua universale la giurisdizione particolare del principe, si sottoposero gli
atti suoi e i suoi decreti a esame, a ordini di esecuzione e di placitazione<a class="tag" id="tag135" href="#note135">[135]</a>,
dopo esaminato se ne rimanessero «salvi i diritti dello Stato».
</p>

<p>
La bolla poi in <i>Cœna Domini</i> fu ripudiata da alcuni, da altri accettata
col proposito di modificarla nell'applicazione; Venezia la ricusò, per quanto
<span class="pagenum" id="Page_117">[117]</span>
il nunzio insistesse; l'Albuquerque governatore di Milano vi negò l'<i>exequatur</i>;
a Lucca non si teneano obbligatorj i decreti dei funzionarj papali
senza approvazione del magistrato; i duchi di Savoja conferivano benefizj
riservati al papa: i vescovi di Toscana lasciavano ammollire nell'applicazione
que' tremendi decreti. Ma i frati la zelavano a rigore; guai a parlare di tasse
sui beni ecclesiastici! negando l'assoluzione a magistrati, cagionarono
tumulti ad Arezzo, a Massa marittima, a Montepulciano, a Cortona. E
sparnazzavasi il nome d'eretici, tale considerando chi disobbediva a un ordine
papale.
</p>

<p>
A Genova era proibito tener assemblee presso i Gesuiti, pretestando vi si
facessero brogli per le elezioni; l'Inquisizione vi fu sempre tenuta in freno,
e dopo il 1669 sottoposta alla giunta di giurisdizione ecclesiastica. Stefano
Durazzo arcivescovo, martire della peste del 1556, interminabili dispute
sostenne col doge sul posto che gli competesse nel presbitero, e sul titolo
d'eminenza; non soddisfatto, negò coronare il doge, e la lotta si prolungò
anche dopo che l'arcivescovo ebbe abdicato.
</p>

<p>
I governatori di Milano alle riforme di Carlo Borromeo opponevano i
diritti regj, e quel senato i privilegi della Chiesa milanese; e Pio V scrivendogli
gli rammentava che <i>nulla re magis sæcularis potestas stabilitur et
augetur, quam amplificatione et autoritate ecclesiasticæ ditionis; quidquid
ad spirituale patrimonium firmamenti et virium accedit, eo temporalis
status maxime communitur; nam observantia et pietas principum et magistratuum
in ecclesiarum antistites, populos ipsis adeo praebet obedientes,
ut fatendum sit regnorum ac statuum incolumitatem uno illo ecclesiastici
juris præsidio tanquam fundamento contineri, quod utinam contrariis ad
multorum exitium exemplis non pateret</i>.
</p>

<p>
Già dicemmo di san Carlo. Il suo cugino e successore Federico Borromeo
due volte per queste dispute dovette viaggiare a Roma; minacciò di censure
chi trafficasse con Svizzeri, e Grigioni eretici, e scomunicò il governatore
perchè, col proibire le risaje nelle vicinanze delle città, arrogavasi giurisdizione
su possessi ecclesiastici<a class="tag" id="tag136" href="#note136">[136]</a>.
</p>

<p>
Il regno di Napoli se ne trovava viepiù compromesso, attesa la sua feudale
dipendenza dalla Santa Sede. Filippo II re di Spagna con qualche restrizione
ricevette i decreti del Concilio tridentino, e il 2 luglio 1564 ordinò al vicerè di
Napoli, di pubblicarli perchè fossero osservati anche in questo paese, protestando
però non si derogava con essi alle preminenze regali, nè ai patronati
regj, od altri diritti della sovranità. Esaminatili, il reggente vi trovò molti
punti che pregiudicavano tali diritti. Così il Concilio infligge scomunica e
multa a chi stampa libri sacri senza licenza del vescovo; or se alla Chiesa
spetta la censura, spetta al principe il consentire o no la stampa. Per certi
casi si dà licenza ai vescovi di procedere contro ecclesiastici e secolari colla
scomunica non solo, ma collo sfratto e con pene pecuniarie anche forzose:
<span class="pagenum" id="Page_118">[118]</span>
ora l'esecuzione è attributo regio. Ad essi vescovi è pure conferito
l'approvare i maestri e professori, e con ciò s'intacca l'autorità del principe e
delle Università. Per fondar nuove parrochie o seminarj, il vescovo può imporre
decime, oblazioni, collette sul popolo; mentre questo diritto è inerente
alla sovranità, e non alla podestà ecclesiastica. Così la visita e amministrazione
di tutti i luoghi pii e spedali e confraternite, il rivederne i conti, il
commutar la volontà de' testatori, l'imporre pene ai laici e patroni che malversino
le rendite e ragioni di loro chiese, il sottrarre ai tribunali secolari
i chierici tonsurati, sono atti che assottigliano la giurisdizione civile.
In quel regno, per abitudine antica, le censure ingiuste o nulle erano
fatte revocare, e ciò il Concilio proibiva; come colpiva di scomunica e
fin privazione di dominio i principi che permettessero il duello; ai combattenti
e padrini, oltre la censura, infliggeva la confisca dei beni e perpetua
infamia.
</p>

<p>
Pertanto il Concilio fu lasciato divulgare, ma senza pubblicazione solenne,
e si tenne in non cale ogni qual volta paresse pregiudicare la regalia; nè
bolla o rescritto di Roma valea senza l'<i>exequatur regium</i>, e poichè il papa
di ciò si offendeva, Filippo II gli scrisse non volesse porsi all'avventura di
veder di che cosa fosse capace un re potente spinto all'estremo.
</p>

<p>
Nuovi urti cagionò la bolla <i>in Cœna Domini</i>, alla quale il vicerè duca
d'Alcala risolutamente si oppose, fino ad arrestare i libraj che la stampassero;
fu condannato alle galere uno che aveva pubblicato l'opera del Baronio contro
il privilegio d'esenzione, chiamato la Monarchia Siciliana, pel quale al re
competevano le divise e i diritti di legato pontifizio<a class="tag" id="tag137" href="#note137">[137]</a>. Di rimpatto i vescovi
pretendeano giurisdizione sui testamenti, e per qualche tempo tenere i beni
di chi moriva intestato, applicandone una parte a suffragio del defunto: nei
casi misti, cioè di sacrilegio, usura, concubinato, incesto, spergiuro, bestemmia,
sortilegio, potesse procedere il fôro ecclesiastico o il secolare, secondo
che all'uno o all'altro fosse prima recata la querela; donde inestricabili altercazioni.
Il popolo vi trovava il suo conto, perocchè nel 1582 essendosi messa
la gabella d'un ducato ad ogni botte di vino, il cappuccino frà Lupo uscì minacciando
di grave castigo celeste quei che la pagassero o la esigessero. Pensate
se vi si diede ascolto: tanto che fu dovuta sospendere. Nè pochi vescovi
proibivano l'esazione delle gabelle nella loro diocesi, in forza di quella bolla:
e la Piazza di Nido a Napoli ricusò un dazio nuovo, perchè non approvato
dal papa. E il papa vi dava rinfranco, e minacciava interdire la città; fu respinto
dal confessionale e privato del viatico chi, ne' consigli vicereali, aveva
opinato in contrario, e il famoso reggente Villani a stento ottenne l'assoluzione
in articolo di morte.
</p>

<p>
Per tal operare i doveri di suddito trovavansi in conflitto con quelli di
cristiano, nè vedeasi via di composizione. S'aggiungano a ciò le citazioni
che faceansi alla Curia di Roma, e i visitatori apostolici che il papa mandava
<span class="pagenum" id="Page_119">[119]</span>
nel regno per esiger le decime, ed esaminare le alienazioni indebite
di beni ecclesiastici, e se adempiti i legati pii; se no, trarli a vantaggio
della fabbrica di san Pietro.
</p>

<p>
Privilegi ecclesiastici consentiti all'autorità secolare rendevano la Sicilia
indipendente da Roma, ma la sottomettevano alla Spagna e all'Inquisizione,
che quivi potea più che in altro paese d'Italia, elidendo la giurisdizione dei
vescovi, oppugnando la resistenza dei vicerè, e alle prepotenze de' baroni
opponendo la secreta efficacia de' <i>foristi</i>  o famiglia del Sant'Uffizio. Avendo
il duca di Terranuova mandato in galera un orefice ladro, di Spagna gli
venne ordine di rilasciarlo perchè era forista del Sant'Uffizio, pagargli ducento
scudi per indennità, e far pubblica penitenza. Essendo nel 1602 bandito
un Mariano Alliata forista, il Sant'Uffizio intimò ai giudici lo ripristinassero;
e non obbedito, li scomunicò; e perchè l'arcivescovo gli assolse dalla
scomunica, il Sant'Uffizio scomunicò l'arcivescovo. Questi ricorre al vicerè
marchese di Feria, il quale manda contro gli Inquisitori due compagnie
d'alabardieri col connestabile e il manigoldo; e gli Inquisitori dalle finestre
del convento scomunicano costoro e chiunque vi dà ajuto: i soldati sfondano
la porta; ma trovando i frati assisi in giro e tranquilli, non osano far violenza;
al fine il dissenso è accomodato ritirando l'interdetto e consegnando
il delinquente agli Inquisitori<a class="tag" id="tag138" href="#note138">[138]</a>.
</p>

<p>
I principi mal tolleravano queste restrizioni alla loro autorità, e che si
avessero giudizj non solo, ma armi indipendenti dall'unità di governo che
andavano introducendo. Di qui una concatenazione di litigi, che l'età nostra
compassiona, ma che in fondo erano le quistioni costituzionali d'allora, dove
la libertà compariva sotto le cappe pretesche, come ora in abito di avvocato e
di senatore. Anticamente essa libertà non era conosciuta che in forma di privilegi,
e questi erano tanti, così varj, così gelosamente protetti dalle corporazioni
o dall'energia personale, che costituivano un insieme robusto e bastevole
di pubbliche garanzie. La Chiesa era stata la prima ad acquistar e
assicurare la sua libertà, e sovente offrì un asilo alle pubbliche o individuali,
che mancavano di sicurezza. Quando la monarchia assoluta le assorbì
tutte, molti popoli credettero che le immunità della Chiesa, più o meno
rispettate, fossero un compenso più o meno sufficiente di quanto i principi
aveano tolto, e zelarono le immunità ecclesiastiche.
</p>

<p>
Taglieggiata da principi, la politica romana parve si voltasse a favorire di
preferenza i popoli, perchè ragionava de' loro diritti, e ponea qualcosa di
sopra all'onnipotenza dello Stato e dei re. Chi seguì le nostre disquisizioni
ha potuto vedere come ella avesse sempre prediletto i governi elettivi, il
suffragio popolare, la preminenza dei migliori; sempre all'assolutezza regia
opposte la legge di Dio, cioè la giustizia eterna. Sottentrati i secoli princicipeschi,
il diritto nuovo vi surrogava i dominj ereditarj, la onnipotenza
parlamentare, cioè la supremazia del numero e della forza; e scassinata
<span class="pagenum" id="Page_120">[120]</span>
l'autorità divina, si dovette cercare nuovi fondamenti alle obbligazioni dei
privati e delle nazioni.
</p>

<p>
Fra i pensatori italiani che si staccarono dalla Chiesa già altrove mentovammo
Alberico Gentile. Fondator della dottrina del diritto pubblico, separava
questo dalla religione, volendo che le differenze di fede e di culto
nulla ingerissero sulle relazioni di Stato e sulle ambascerie. Però ne' pubblicisti
d'allora sentesi la riazione cattolica sebben sieno protestanti, non
ostentando più le sguaiate immoralità di Guicciardini e Machiavello, l'indifferenza
tra il bene ed il male, la venerazione per la riuscita qualunque
ne siano i mezzi. Molti de' nostri corsero quei campi, senza lasciarvi orme
insigni. Scipione Ammirato difende la Corte di Roma, e nega che da essa
venga lo sbranamento d'Italia, il quale del resto egli preferisce a una «mal
costante e peggio impiastrata unione», la qual non potrebbe ottenersi
senza la ruina del paese. Paolo Paruta, adoratore della libertà della sua
Venezia, ritrasse la guerra di questa coi Turchi, che è l'epopea della riscossa
cattolica, della quale quanto egli stesso risentisse appare nel Soliloquio sopra
la propria vita. Giovanni Botero piemontese, segretario di san Carlo e di
Federico Borromeo, nella <i>Ragione di Stato</i>, una teorica intera della economia
dello Stato fonda sul Vangelo, vale a dire sulla giustizia e l'umanità, in
perfetta opposizione al Machiavello, che combatte sempre e non nomina
mai<a class="tag" id="tag139" href="#note139">[139]</a>. Messo che lo Stato sia «dominio fermo sopra i popoli», giustifica
troppo i mezzi di conservarlo; approva la strage del san Bartolomeo, mentre
sgradisce la cacciata dei Mori di Spagna, e loda la Francia d'aver concesso
libertà di culto ai Protestanti. Da orgoglio e potenza derivano i vizj del
clero, che altra autorità non dovrebbe avere se non quella venutagli dalla
moderazione e dal disinteresse. Nella <i>Regia Sapientia</i> ammanisce precetti
alla condotta dei re, traendoli da passi scritturali, donde forse tolse esempio
d'ispirazione Bossuet alla sua <i>Politica tratta dalla santa scrittura</i>.
</p>

<p>
Ma i liberali protestanti non giungevano che alla negazione, resistendo al
despotismo in nome del diritto non del dovere, o zelando quel criticismo inesperto,
che vede le piaghe, non la difficoltà del rimedio, e che distruggendo
il rispetto, incita alla disobbedienza. Essi tacciavano i Cattolici di legittimare
la resistenza agli arbitrj; di voler che anche la Chiesa partecipasse al potere,
anzichè concentrarlo tutto ne' principi; di supporre qualcosa di superiore e
anteriore ai patti sociali, là dove essi non deducevano le obbligazioni se non
dalle leggi; d'insegnare con san Tommaso che l'obbedienza ai re è subordinata
all'obbedienza dovuta alla giustizia.
</p>

<p>
I teologi nostri sostenevano che la papale sovrasta alla prerogativa politica,
perchè di diritto divino<a class="tag" id="tag140" href="#note140">[140]</a>. Se rispondeasi dover essere divino anche il
diritto dei principi, altrimenti qual ne sarebbe il fondamento? essi non
esitavano a rispondere, il popolo, sancendo così la sovranità di questo, cioè
il diritto che Dio conferì alle società di provedere al proprio governo qualora
<span class="pagenum" id="Page_121">[121]</span>
ne manchino; non però di violare diritti acquistati, nè di sostituire il
capriccio della folla alle legittime istituzioni.
</p>

<p>
Personificazione di tali idee fu Roberto Bellarmino gesuita da Montepulciano
(1542-1621). Secondo lui, la podestà civile deriva da Dio; prescindendo
dalle forme particolari di monarchia, aristocrazia o democrazia, fondasi
sulla natura umana, e non essendo insita ad alcun uomo in particolare, appartiene
all'intera società. La società non può esercitarla da se medesima,
onde è tenuta trasferirla in alcuno od alcuni, e dal consenso della moltitudine
dipende il costituirsi un re o consoli o altri magistrati, come il
diritto il cambiarli<a class="tag" id="tag141" href="#note141">[141]</a>.
</p>

<p>
Fine diretto e immediato della Chiesa è l'ordine spirituale, del principe
il temporale. Se il principe trascende a danno delle anime, la Chiesa dee
richiamarlo, e lo può anche esautorare.
</p>

<p>
La supremazia papale è sottratta da qualsiasi giudizio; essendo il papa
anima della società, di cui non è che corpo la potestà temporale<a class="tag" id="tag142" href="#note142">[142]</a>. Però
negli affari civili non deve egli maneggiarsi, salvo ne' paesi suoi vassalli;
anzi è lecito resistergli qualora turbi lo Stato, e impedire che sia obbedito.
Deporre i re non può ad arbitrio, se pur non sieno suoi vassalli; ben può
mutarne il regno ad altri, ove lo esiga la salute delle anime, e qualora egli
pronunzii, una nazione deve cessare d'obbedirgli<a class="tag" id="tag143" href="#note143">[143]</a>.
</p>

<p>
Questo sistema giuridico insieme e storico è quel che noi esponemmo
dominare ne' tempi ove professavasi regnante Cristo. Alla monarchia pura
antepone il Bellarmino quella temperata dall'aristocrazia; e se pur dice che
il papa può l'ingiustizia render giustizia, convien ricordarsi che Hobbes
attribuiva lo stesso diritto ai re<a class="tag" id="tag144" href="#note144">[144]</a>.
</p>

<p>
La sua opera spiacque grandemente a Napoli e a Parigi; neppure gradì
a Roma, e Sisto V la pose all'Indice, ma contro il voto della Congregazione,
sicchè ben tosto ne fu depennata; e ad attestarne il merito basterebbe
sapere che ben ventidue opere uscirono a confutarlo<a class="tag" id="tag145" href="#note145">[145]</a>, anzi si
eressero cattedre a posta per ciò.
</p>

<p>
Nel 1585 comparve un <i>Avviso piacevole dato alla bella Italia da un giovane
nobile francese</i>. Secondo il De Thou è opera di Francesco Peratto,
calvinista, che vi costipa quanto di peggio dissero contro del papa i classici
nostri, poi altri, e sostiene ch'esso è l'anticristo, e che il ben d'Italia vorrebbe
fosse sterminato. Vi rispose il Bellarmino coll'<i>Appendix ad libros de summo
pontifice, quæ continet responsionem ad librum quendam anonymum</i>, e
vi sostiene che la bellezza d'Italia «in ciò consiste, che non è contaminata
da veruna macchia d'eresia nè di scisma».
</p>

<p>
Eppure com'egli sentisse la necessità di riguardi e transazioni il mostrano
certe istruzioni che dirigeva ad un nipote vescovo, tra il resto dicendogli:
«Viviamo in un tempo dov'è difficilissimo tutelare le libertà ecclesiastiche
senza incorrere nell'indignazione dei poteri secolari. D'altro lato, se noi
<span class="pagenum" id="Page_122">[122]</span>
siamo timidi o negligenti, offendiamo Dio stesso e il glorioso suo vicario. Bisogna
col nostro modo di operare mostrar ai principi e ai loro ministri che
non cerchiamo occasioni di cozzare con essi, ma che il solo timor di Dio e
l'amore del suo nome ci determinano a difendere le libertà della Chiesa.
L'esserci avvolti in un combattimento legittimo non ci tolga d'apprezzare
la benevolenza de' principi del secolo».
</p>

<p>
Il Bellarmino, già predicatore cercatissimo a ventidue anni, da san
Francesco Borgia spedito all'Università di Lovanio per opporsi all'eresia
serpeggiante, vi fu consacrato sacerdote; combattè Bajo che deviava in
punto alla Grazia, e continuò a predicare e istruire finchè per titolo di salute
si restituì a Roma. Nelle <i>Dispute delle controversie della fede</i> espone prima
l'eresia, poi la dottrina della Chiesa e i sentimenti de' teologi, rinfiancandoli
non con argomentazioni, ma con testi della Scrittura, dei Padri, de' Concilj
e colla pratica; infine confuta gli avversi. Modello d'ordine, di precisione,
di chiarezza, scevro dalle aridità e dal formalismo di scuola, se sbaglia talvolta
sul conto degli scrittori ecclesiastici, non ancora passati al vaglio d'una
critica severa, sa arditamente ripudiare scritti apocrifi; non inveisce contro
gli avversarj, ma appoggiato all'autorità di teologi, li ribatte con chiara
e precisa verità; e Mosheim, uno dei più accanniti campioni dell'eterodossia,
pretende che «il candore e la buona fede di lui lo esposero a' rimbrotti
de' teologi cattolici, perchè ebbe cura di raccogliere le prove e le
objezioni degli avversarj, e per lo più esporle fedelmente in tutta la loro
forza».
</p>

<p>
Uno de' tanti libelli usciti contro di lui narrava come, straziato dai rimorsi,
fossesi condotto alla santa casa di Loreto a confessare sue colpe: ma uditene
alcune, il penitenziere lo cacciò come irreparabilmente dannato, sicchè cadde
per terra, e fra orribili scontorcimenti perì. Ciò stampavasi mentr'egli viveva
in umiltà laboriosa; ammirato per disinteresse e umiltà, in tutt'Europa
volava il suo nome e traducevasi il suo catechismo; un Tedesco venne apposta
a Roma, con un notajo attese presso la casa dove il Bellarmino abitava
finchè questi uscisse, fece rogar atto d'averlo veduto, e di ciò glorioso tornò
in patria: il papa lo creava cardinale <i>quia ei non habet parem Ecclesia Dei
quoad doctrinam</i>. E morendo santamente, professava non solo tener tutta
la fede cattolica, ma nel punto controverso della Grazia pensare come i
Gesuiti<a class="tag" id="tag146" href="#note146">[146]</a>.
</p>

<p>
Anche l'altro gesuita Santarelli insegnava poter il papa infliggere al re
pene temporali, e per giuste cagioni sciogliere i sudditi dalla fedeltà. Invano
i suoi confratelli ritirarono tosto quell'opera; il parlamento di Parigi
e la Sorbona, cui era stata denunziata, la condannarono ed arsero, obbligando
i Gesuiti a far adesione a tale condanna, e dichiarare l'indipendenza
dei principi<a class="tag" id="tag147" href="#note147">[147]</a>.
</p>

<p>
<span class="pagenum" id="Page_123">[123]</span>
Per queste opinioni i Gesuiti furono dichiarati nemici ai re, apostoli della
democrazia, predicatori del tirannicidio, insomma precursori dell'odierno
liberalismo; il quale poi alla sua volta dovea sentenziarli dispotici, oppressori
del pensiero, alleati de' tiranni; e allora e adesso senza esame o senza
lealtà. Nè dobbiamo tacere come Clemente VIII, in un'istruzione sull'Indice,
raccomanda «si abolisca ciò che, dietro alle sentenze, ai costumi, agli esempj
gentileschi, favorisce la polizia tirannica, e ne induce una ragion di Stato
avversa alla cristiana legge». Ecco da qual lato stesse il sentimento più
umano.
</p>

<p>
Eppure corre opinione che la Riforma partorisse la libertà, e che la
Chiesa nostra la esecrasse. Il vero è che, divisa da quel punto l'Europa in
cattolica e protestante, cessò la comune azione civilizzatrice, e bisognò congegnare
un equilibrio, che d'allora divenne la legge politica. Ridotta impotente
alle più elevate attribuzioni sociali, e ristretta ognor più alla vita individuale
e al bisogno di conservarsi, la Chiesa alleossi coi re, declinando dalla
propensione popolare che l'avea controdistinta nel medioevo; la tirannide
uffiziale, che essa avea sempre riprovata, ma che allora veniva introdotta
dai principi protestanti, si comunicò pure ai cattolici; e il clero, che non
poteva impedirla, pensò tornasse opportuna a frenare i dissensi baldanzosi:
mentre i principi, sentendosi minacciati dalla libertà del pensiero, fecero
sinonimi eretico e ribelle, e insieme li perseguitarono. Di rimpatto i fautori
della Riforma e d'una libertà sfrenata e persecutrice, vedendo la Chiesa
cattolica porsi dal lato della resistenza e dei regni assoluti, contro le sorgenti
franchigie politiche, la denunziavano come sostegno del despotismo,
inducendo quella confusione di cose umane e divine, che il secol nostro si
compiace di rinnovare a sterminio della vera libertà.
</p>

<p>
Mentre dunque dapprima il delitto confondeasi col peccato, il fôro secolare
stava a servigio dell'ecclesiastico, alla Chiesa affluivano tributi, tasse,
diritti, or tutto cambiava. I papi, spoveriti di mezzi<a class="tag" id="tag148" href="#note148">[148]</a>, scaduti d'autorità,
trovaronsi ben presto soccombenti davanti all'assolutismo organizzato e
armato, dovettero rassegnarsi a molte concessioni per salvar l'essenziale,
e lasciar che i principi acquistassero passo a passo le attribuzioni ecclesiastiche,
che i Protestanti aveano carpite. La sanzione di tali acquisti viene
espressa ne' Concordati, che sono il preciso opposto della formola assurda
e micidiale, or proclamata da certuni, la separazione della Chiesa dallo
Stato. La Chiesa cattolica possiede la verità tutta, la verità pura, e con
essa i principj puri della giustizia e della prudenza, talchè anche nell'ordine
temporale è la più opportuna alla felicità. Ma se il dominio suo è desiderabile,
non sempre è possibile: mentre è necessario v'abbia una potenza spirituale,
sicura, indipendente, che eserciti diritti proprj e costanti, conferitile
dal divino suo fondatore. Essa riconosce a se sola l'autorità di definire, corregger
gli abusi, modificare, riformare la disciplina esteriore, in quanto non
<span class="pagenum" id="Page_124">[124]</span>
si opponga ai dogmi e al gius divino. Perciò, secondando i tempi, più volte
consentì privilegi, indulti, dispense, grazie, esenzioni. Finchè concernevano
piuttosto il favore concesso che non il vantaggio generale della Chiesa, ebbero
la forma ordinaria; ma dacchè trattossi di assicurar l'esercizio dei diritti
della religione, e modificavano talune discipline per un'intera nazione,
sicchè acquistavano effetto di legge obbligatoria, vestirono forma più solenne,
e chiamaronsi Concordati.
</p>

<p>
Furono sempre promossi dai principi per materie su cui non si estendono
le loro facoltà, prendendo l'aspetto di domanda, anzichè d'esigenza; e la
santa sede li sanzionò per gravi motivi, quali il libero esercizio della religione
cattolica o della giurisdizione episcopale; la libera comunicazione dei
fedeli col papa; l'uso dei beni; l'osservanza della disciplina ecclesiastica;
la nomina de' vescovi, attribuita ai capitoli o ai principi; la cognizione delle
cause ecclesiastiche e l'appello alla santa sede; l'incolumità della fede e dei
costumi de' Cattolici viventi fra eterodossi, o simili intenti.
</p>

<p>
Roma li considerò come liberalità de' pontefici e dovere de' principi: questi
riconoscendo l'indipendenza dell'autorità ecclesiastica, quelli dando concessioni
per quiete delle coscienze. Non sarebbero patti bilaterali, giacchè la
Chiesa riservasi il diritto di interpretare, modificare, abrogare: pure seguono
la natura degli altri contratti quanto alla durata e alla soluzione.
</p>

<p>
Ma oggi, che la Riforma s'è innestata sulla ragion di Stato, una politica,
sterminatrice d'ogni personalità giuridica, cassa arbitrariamente gli accordi
colla Chiesa, e la vuole segregata affatto dallo Stato, protetta coll'ignorarla,
in effetto perseguitata, spoglia della proprietà, dell'associazione, dell'insegnamento,
e ridotta alle serene contemplazioni e a giaculatorie. Questa
eresia sociale nel linguaggio nuovo adombrasi col nome di Chiesa libera,
e serve alle volubili opinioni delle maggioranze politiche: anzichè accettare
qual è naturalmente il dualismo umano di anima e corpo, per cui la società,
attraverso alle cose mortali, pellegrina verso le eterne.
</p>
</div>

<div class="chapter">
<p>
<span class="pagenum" id="Page_129">[129]</span>
</p>

<h2><a id="disc45"></a>
DISCORSO XLV.
<span class="smaller">ERETICI NEL VENETO. ACCADEMIA DI VICENZA.
FRANCESCO NEGRI. GIROLAMO ZANCHI. ALTRI.</span>
</h2>

<p>
Fin dal 1248 Venezia avea stabilito si punissero quelli che un concilio di
prelati sentenziasse d'empietà; e nella promission ducale di Marino Morosini
nel 1249, per la prima volta si legge: <i>Ad honorem Dei et sacrosanctæ
matris Ecclesiæ et robur et defensionem fidei catholicæ, studiosi erimus,
cum consilio nostrorum consiliariorum vel majoris partis, quod probi et
discreti et catholici viri eligantur et constituantur super inquirendis in
Veneciis. Et omnes qui illis dati erunt pro hæreticis per dominum patriarcam
Gradensem, episcopum Castellanum, vel per alios episcopos provinciæ
ducatus Veneciarum,</i> <span class="smcap">comburi faciemus</span> <i>de consilio nostrorum consiliariorum
vel majoris partis ipsorum.</i> Il 4 agosto 1289, ad istanza di Nicola
IV s'introdusse l'Inquisizione, composta di tre giudici, che erano il
vescovo, un domenicano e il nunzio apostolico: però non poteano seder a
tribunale senza commissione sottoscritta dal doge: solo dal doge poteano
aver ajuto nel loro uffizio: si depositerebbe una somma presso un deputato
del Comune, il quale ne farebbe le spese, e ne riceverebbe tutti gli emolumenti
e benefizj: vi assisterebbero tre <i>savj dell'eresia</i>, incaricati dal doge
per impedire gli abusi e tener informato il Governo delle prese deliberazioni.
Procedere doveano unicamente contra l'eresia; non contra Turchi
ed Ebrei i quali non sono eretici; non contra Greci, perchè la loro controversia
col papa non era ancora stata decisa; non contra i bigami, perchè,
il secondo matrimonio essendo nullo, aveano violato le leggi civili, non il
sacramento; gli usuraj pure non intaccavano alcun dogma: i bestemmiatori
mancavano di riverenza alla religione, non la negavano: nè tampoco
fatucchieri e stregoni doveano esser competenza di quel tribunale, salvo
che si provasse aveano abusato de' sacramenti. Le ammende ricadevano
all'erario, e agli eredi i beni de' condannati.
</p>

<p>
Essendo denunziato un libro favorevole alle opinioni di Giovanni Huss,
la Signoria lo fece ardere, e l'autore mandò attorno colla mitera in capo,
<span class="pagenum" id="Page_130">[130]</span>
indi sei mesi di prigione e nulla di peggio. Viepiù tollerante era verso gli
Ebrei, come negoziatori. L'ingegnere Alberghetti nel 1490 ideò un congegno
nuovo, e per applicarlo essendosi associato ad alcuni Ebrei, domandò al
collegio se l'ordinanza 19 marzo 1414 relativa ai privilegi fosse applicabile
anche agli Ebrei. Risposto fu che quella concessione riguardava chiunque
inventasse alcuna nobile ed utile opera, non distinguendo veneti o forestieri,
cristiani od ebrei, di qual fossero città o setta. Anche più tardi vietossi
d'inveir dal pulpito contro gl'Israeliti, nè di obbligarli andar alla predica
o portar segni umilianti.
</p>

<p>
Da una autobiografia di Giovanni Bembo veneziano, scritta nel 1536
e dall'erudito Teodoro Mommsen pubblicata nel 1861, raccogliamo che
sua madre Angela Corner, con altre venete matrone, il nome delle quali
scomparve in una laceratura del manuscritto, assistevano alla lettura e spiegazione
del vangelo in lingua vulgare, fatta da Giovanni Maria da Bologna
medico. Questo, denunziato da Francesco Giorgio frate Mendicante, fu
posto in carcere, da cui venne liberato dopo molti anni da papa Giulio. Ciò
dovette dunque accadere ne' primi anni del secolo, e avanti che di Germania
tonassero i riformatori.
</p>

<p>
Al 26 agosto 1520 presentossi al senato il vicario del patriarca Contarini,
esibendo la bolla pontifizia che condannava le opere e le proposizioni di Lutero,
e minacciava di scomunica chi le tenesse e le professasse; e domandò
di poter mandare i famigli nella libreria del tedesco Giordano, sita a San
Maurizio per sequestrar di tali libri, venuti di Germania. Avutone licenza, li
fece solennemente bruciare, ma già alcune copie n'erano uscite, e Marin Sanuto,
autore di curiosi Diarj, dice averne avuta una, e tenerla nello studio.
Il qual Sanuto racconta pure come «sul campo<a class="tag" id="tag149" href="#note149">[149]</a> san Stefano fo predicato
per messer Andrea da Ferrara, qual ha gran concorso: era il campo pien,
e lui stava sul pozuolo<a class="tag" id="tag150" href="#note150">[150]</a> della casa del Pontremolo, scrivan all'officio dei
Dieci; el disse mal del papa e della Corte romana. Questo seguita la dottrina
de frà Martin Lutero, ch'è in Alemagna homo doctissimo, qual
seguita san Paolo, ed è contrario al papa molto, ed è sta per il papa scomunicato»<a class="tag" id="tag151" href="#note151">[151]</a>.
</p>

<p>
Lamentossi il pontefice, per bocca del suo segretario Bembo, dell'impunità
concessa a questo frate, e raccomandò che la Repubblica non permettesse di
stampare un'opera di esso, di sentimento luterano: del che venne data
sicurezza al legato; e il frate fu lasciato o fatto partire.
</p>

<p>
Quell'anno stesso Burcardo Scenck, gentiluomo tedesco, scriveva allo Spalatino,
cappellano dell'elettore di Sassonia, che Lutero godeva stima a Venezia,
e ne correano i libri, malgrado il divieto del patriarca; che il senato penò
a permettere vi si pubblicasse la scomunica contro l'eresiarca, e solo dopo
uscito di chiesa il popolo. Lutero stesso per lettere<a class="tag" id="tag152" href="#note152">[152]</a> felicitavasi che tanti
di colà avessero accolto la parola di Dio, e tenea corrispondenza col dotto
<span class="pagenum" id="Page_131">[131]</span>
Giacomo Ziegler che caldamente vi s'adoperava; come di là giungevano
esortazioni a Melantone perchè non tentennasse nella fede, nè tradisse
l'aspettazione degli Italiani.
</p>

<p>
Al 21 marzo 1521 il consiglio dei Dieci deliberava intorno ad eretici di
Valcamonica, accusati di stregheria, e rammemorando lo zelo sempre spiegato
a favor della Chiesa cattolica, soggiungea doversi però in tal materia procedere
con cautela e giustizia, e affidarne la procedura a persone di chiara intelligenza,
di retto giudizio e superiori a ogni sospetto. Pertanto ne fossero, insieme
col padre inquisitore, incaricati uno o due vescovi insigni per dottrina,
bontà, integrità, e s'accordassero con due dottori laici nella confezione del
processo. Finito questo senza tortura, i rei sarebbero sottoposti a nuovo
interrogatorio dai due rettori di Brescia colla corte del podestà e quattro altri
dottori, procedendo con ogni diligenza e circospezione prima di passar alla
sentenza, e ponendo mente che la cupidigia di denaro non fosse causa di
condannare o diffamare alcuno senza colpa<a class="tag" id="tag153" href="#note153">[153]</a>. Raccomandavano poi di mandare
nella valle predicatori, de' quali que' semplici e ignoranti montesi
aveano maggior bisogno che non d'inquisitori.
</p>

<p>
Monsignor Aleandro scrive al Sanga da Ratisbona il 31 marzo 1532 d'un
frà Bartolomeo minorita veneziano, fuggito per sospetto di luterano, e diceva,
per malevolenza particolare contro lui di monsignor Teatino. Anguillava
costui, chiedendo un breve del papa che lo giustificasse in modo da
poter vivere tranquillo in patria, ma al tempo stesso parlava da luterano, e
asseriva d'aver buone offerte dagli eretici se si desse con loro. L'Aleandro
usava seco or dolci modi or aspri, ma non venendone a capo, gli parea
meglio lasciarlo andare fra tante migliaja di Luterani, che non rimetterlo
in Venezia, dove «avendo parenti e, per la tristezza de' tempi, molti fautori
<i>etiam de summatibus</i>», potrebbe disseminar tristi germi.
</p>

<p>
Più tardi troviamo costui a Norimberga in mezzo a Luterani, «che cantava
di bello contro la Chiesa con parole donde nascea non piccol carico
τῶν ἑνετῶν». Ove l'Aleandro soggiunge: «Da Venezia messer Roberto Magio
mi stimola con lettere che io vadi colà, che è molto necessario, e grande
espettazion di tutti. In una che ebbi jeri mi è scritto, che questi sono
tempi da potersi far per me in quella città di buone opere<a class="tag" id="tag154" href="#note154">[154]</a>».
</p>

<p>
Baldassare Altieri d'Aquila, stabilito in Venezia, e agente di molti principi
tedeschi, ebbe comodità di diffondervi libri e idee nuove; e tanto crebbero,
che nel 1538 Melantone esortava il senato a permettere vi s'istituisse una
chiesa: «Voi dovete conceder, particolarmente ai dotti, il diritto d'esternar
le loro opinioni e insegnarle. La vostra patria è la sola che posseda un'aristocrazia
vera, durata da secoli, e sempre avversa alla tirannia: assicurate
dunque alle persone pie la libertà di pensare, e non si incontri costà il
despotismo che pesa sugli altri paesi»<a class="tag" id="tag155" href="#note155">[155]</a>.
</p>

<p>
La quaresima del 47 predicò in San Barnaba un giovane servita con
<span class="pagenum" id="Page_132">[132]</span>
maggior concorso che altri mai, e parendo avesse trasgredito i modi cattolici,
fu detenuto, toltigli i libri e le scritture, dal cui esame apparve «luterano
e persona di grande scandalo e degna di castigo»<a class="tag" id="tag156" href="#note156">[156]</a>.
</p>

<p>
A Venezia da Enrico di Salz e Tommaso Molk di Königsgratz fu fatta
stampare una Bibbia ussita, che or trovasi nella biblioteca di Dresda<a class="tag" id="tag157" href="#note157">[157]</a>.
Vedemmo che il Bruccioli ivi pubblicò la sua Bibbia vulgare in senso
luterano. Nelle case di Giovanni Filadelfo, il 1536 e 37, vi fu stampato
il «Commento sull'epistola di san Paolo, compuesto per Juan Valdesio,
pio y sincer theologo»; nel 46 da Paolo Gherardo il <i>Beneficio di Cristo</i>,
e per Filippo Stagnino <i>Le opinioni di sant'Agostino sulla Grazia e il
libero arbitrio</i> nel 1545 da Agostino Fregoso Sostegno. Ivi predicava
l'Ochino; a Padova fece lunga dimora Pietro Martire Vermiglio, e tenne
scuola lo Spiera di Castelfranco (Vol. II pag. 124): a Treviso si formò un'accolta
di novatori; e in una a Venezia tennero conferenze circa quaranta
persone, che spingeansi ben oltre i confini dei Protestanti. Di ciò prese
ombra Melantone, e nel 1539 scriveva al senato pigliasse precauzioni
contro gli Antitrinitarj, nè lui confondesse con essi; finchè n'è tempo ci
proveda, perchè è fama che più di quaranta persone nella loro città e campagne
ne siano infette, persone nobilissime e d'acuto ingegno<a class="tag" id="tag158" href="#note158">[158]</a>.
</p>

<p>
Dicemmo di monsignor Della Casa, ito nunzio papale a Venezia nel 1544,
e della parte sua nel processo del Vergerio. Dalle sue lettere appajono le
guise che quel Governo teneva coll'autorità ecclesiastica. Al cardinale Farnese
il 29 maggio 1546 scrive: «Avendo io fatto mettere prigione un Francesco
Strozzi, eretico marcio, il quale si tiene che traducesse in vulgare il
<i>Pasquillo in estasi</i>, libro di pessima condizione e pestifero, e sendosegli
trovato adosso, quando fu preso, uno epitafio mordacissimo e crudelissimo
fatto da lui contro la persona di nostro signore, ed avendo sua santità a
Roma con l'oratore di questi signori fatta ogni istanza necessaria, ed io
qui non mancato di tutte le diligenze possibili per potere mandare il detto
Francesco a Roma, il quale è prete e stato frate dodici anni, non si è
potuto avere, e finalmente il serenissimo mi ha dato tanto precisa negativa
jeri mattina, che giudico non sia più da tentare questa pratica;
fondandosi sopra la conservazione della giurisdizione, e mostrando quanto
ciascuno Stato debba sforzarsi di mantenerla».
</p>

<p>
Il 29 giugno: «Sopra Francesco Strozzi la illus. Signoria mi ha promesso
stamattina di darmelo in qualunque prigione io lo vorrò; e come io
l'abbia in loco comodo, farò fare quanto richiede la giustizia in caso così
atroce<a class="tag" id="tag159" href="#note159">[159]</a>.
</p>

<p>
Il 25 agosto: «Qui son molti fautori de' Luterani che spesso spesso
levano rumori assai. I quali non avendo modo di ribattere, quantunque
questi signori siano prudentissimi, e non diano orecchio così facilmente
a ogni cosa, crescono però e si dilatano per tutto».
</p>

<p>
<span class="pagenum" id="Page_133">[133]</span>
Il 21 maggio seguente: «Io non ho ancora potuto aver risoluzione di
quello ch'io debba fare del frate eretico, del quale io parlai mercoredì
passato in Collegio (<i>in senato</i>) bene efficacemente, mostrando a quei
signori che i rimedj ordinarj non bastavano a reprimere la malizia di
questa setta, come l'esperienza dimostra tuttavia. E perchè lor sublimità
furono di varj pareri, non ebbi risoluzione ferma: ed io ho molto
riguardo di non pronunziar cosa che non sia poi eseguita da loro, che
sarebbe poco onor di questo officio, e darebbe animo alli eretici. Averò
la resoluzione lunedì, e sono assai certo che i signori deputati hanno
novamente avuto ancora maggior autorità, e sono stati esortati alla severità
e al rigore. Per il che io spero bene».
</p>

<p>
Raccogliamo da altro luogo che quel frate fu degradato in San Marco,
in abito secolare condotto nel Forte, condannato in vita; e i suoi libri
e la scritture bruciati<a class="tag" id="tag160" href="#note160">[160]</a>.
</p>

<p>
L'11 giugno 1547 lo stesso Della Casa scriveva: «Io credo che quello che
sua santità ha detto al signor ambasciadore abbia fatto bonissimo frutto
nella causa delle eresie, perchè due di quei signori deputati mi hanno ringraziato
molto delle buone relazioni che dicono saper che io ho fatte a
Roma delle persone loro, mostrando di averne infinito piacere: e la causa
in se va molto bene, e spero che, con qualche destrezza necessaria, in
effetto in tutta questa negoziazione di qua si sarà, con l'ajuto del santo Dio,
fatto assai opportuno rimedio a questa fastidiosa e pericolosa malattia».
</p>

<p>
E il 3 agosto 1549: «Sopra due eretici di Padova, per aver un poco di
querela fondata contra di loro, si è commesso al vicario che faccia un poco
di esamine secreto, e si vedrà di farli venir qua».
</p>

<p>
Infine il 9 novembre all'eletto di Pola a Roma: «Facendo io jermattina
instanza in Collegio per aver il braccio secolare per il Grisonio nelle
eresie di Conegliano, il principe m'interruppe dicendo, che aveano fatto
un'esecuzione molto laudabile contra quei di Digiano ecc. e che si avvertisse
che i preti che si poneano in luogo dei contumaci fossero buoni, e
sedessero là per sanar e correggere quanto aveano infettato questi ecc.»
</p>

<p>
Nel 1546 Baldassare Archiew inglese domandava al senato licenza di rimaner
in Venezia come residente per la sua nazione, e presentar lettere di cui
lo aveano incaricato i principi di Germania. Sul consentirglielo si disputò
per molti giorni. Michele Barozzi sostenea che in paese cattolico non poteasi
tollerare un residente eretico, per cui favore l'eresia troverebbe modo d'insinuarsi:
ma il Pesaro riflettea trattarsi di Stato, non di fede: i Protestanti
erano grandi principi, occupavano mezza Europa, si opponevano all'imperatore,
di che tornava vantaggio a Venezia: se poi si volesse aver riguardo
alla fede, ben altri rigori occorrerebbero per reprimere la simonia. Il Barozzi
replicava che la domanda dell'Archiew riguardava appunto la fede,
poichè tendeva a procacciarsi stabile e riconosciuto dominio in Venezia, e
<span class="pagenum" id="Page_134">[134]</span>
perciò arbitrio di parlar liberamente, spacciare suoi libri, e scandolezzare i
Cattolici coi liberi modi di protestante. Il Trevisan insisteva, i Protestanti
non mandare certo a trattar di fede, bensì di Stato: i principi tedeschi non
cercare che la conservazione della propria libertà e degli interessi religiosi:
solo per questi, dopo ventinove anni che professavano la nuova fede,
essersi ora uniti in lega spedendo nunzj alle diverse potenze, fra cui
anche a Venezia, dirigendole per mezzo dell'Archiew una lettera alla quale
sarebbe scortesia il non rispondere: come sarebbe improvido il non tenersi
amica una Lega tanto potente. In fatto la lettera fu ricevuta, e datavi
risposta evasiva; e l'Archiew rimase come residente d'Inghilterra. Del
che lagnandosi il papa, gli fu risposto esser ciò necessario per le continue
comunicazioni con quel regno; del resto sua santità non poter dubitare
della devozione della Repubblica.
</p>

<p>
Nessun però creda che i Veneziani s'allentassero nel perseguitare l'eresia;
sì perchè ve li portava l'indole dei tempi, sì perchè essa turbava la
quiete pubblica, primario intento di quel Governo. Fin dal 22 aprile 1547
erasi data questa commissione agli assistenti del Sant'Uffizio.
</p>

<p>
«<i>Nos Franciscus Donato dux Venetiarum, ecc.</i> Conoscendo, niuna cosa
esser più degna del Principe Cristiano, che l'essere studioso della Religione
e difensore della Fede Cattolica, il che etiam n'è commesso per la
promissione nostra ducale, e stato sempre istituito dalli Maggiori nostri;
però ad onore della Santa Madre Chiesa avemo eletti in questi tempi col
nostro minor Consiglio voi, dilettissimi nobili nostri, Nicolò Tiepolo, dottor
Francesco Contarini e Marco Antonio Venier dottore, come quelli che sete
probi, discreti e cattolici uomini, e diligenti in tutte le azioni vostre, e
massimamente dove conoscete trattarsi dell'onore del Signore Iddio. E vi
commettemo, che dobbiate diligentemente inquirere contro gli eretici, che
si trovassero in questa nostra città, e etiam ad mettere querele contro alcuno
di loro, che fossero date; e essere insieme col reverendissimo Legato e
Ministri suoi, col reverendo Patriarca nostro e Ministri suoi, col venerabile
Inquisitore dell'eretica pravità, sollecitando cadauno di loro in ogni
tempo e in ogni caso che occorrerà, alla formazione de' processi: alla quale
etiam sarete <i>assistenti</i>, etiam procurando, che siano fatte le sentenze
debite contro quelli, che saranno conosciuti rei. E di tempo in tempo ne
avvisarete tutto quello che occorrerà, perchè non vi mancheremo d'ogni
ajuto e favore, secondo la formola della promozione nostra ecc.».
</p>

<p>
Il 21 ottobre 1548 fu presa questa <i>parte</i>, cioè determinazione nel Consiglio
dei Dieci:
</p>

<p>
«In esecution della Promission del serenissimo principe nostro e del
capitular di conseglieri, furono da Sua Serenità con il consenso loro
deputati tre delli primarj nobili nostri ad inquirir e accettar denunzie
contra eretici in questa città e ducato solamente. I quali essendosi
<span class="pagenum" id="Page_135">[135]</span>
ridutti insieme con l'auditor del reverendissimo legato e con l'inquisitor
tre fiate alla settimana dal mese di aprile 1547 in qua, hanno
fatto quel buon frutto che a cadauno è noto. Imperochè sono cessate
le conventicule che prima si facevano in diversi luoghi publici e privati
di questa città, e molti immersi in tale diabolica pravità si sono abjurati
publicamente; la qual bona opera quando si facesse nelle altre città del
Stato nostro, nelle quali vi regna questa detestanda setta, si come da diversi
Rettori nostri per molti casi d'importanzia siamo stati ricercati a fare,
e anco dal reverendissimo legato apostolico, non ha alcuno che non conosca
quanto si faria cosa grata all'onnipotente Dio e Signor nostro Jesù
Cristo, però,
</p>

<p>
«L'anderà parte, che la deliberazion di questo Consiglio del 21 marzo 1521
in materia de strigoni e heretici, sia, quanto spetta ad eretici della fede
catolica e di sacramenti della santa Chiesa, riformata, e da novo sia dechiarito
che si abbi ad osservar quanto si osserva in questa nostra città,
cioè:
</p>

<p>
«Che li rettori delle infrascritte città, debbano primamente far elezione
de dui dottori, over persone intelligenti, catoliche e di bona vita, e poi
ridursi in qualche loco commodo con il reverendo vescovo over suffraganeo
o vicario suo, e con il venerando inquisitor, e tutti insieme inquirir
et accettar denunzie contra cadaun eretico sottoposto alla città, alle castelle
e a tutta la diocese sua; assistendo continuamente li rettori e li dui
per loro ut sopra eletti al accettar delle querele e alla formazione di processi
e non altramente, prestando il consiglio e favor suo fino alla compita
formazione di essi: e che per i ditti reverendi ecclesiastici siano fatte le
sentenzie contra quelli che sarano conosciuti rei secondo il tenor di sacri
Canoni. Al far delle qual sentenzie debba sempre intervenir il Consegio
e li dui per loro eletti, si come è ditto di sopra e non altramente, e
similmente assister e prestar il loro consegio in ogni cosa pertinente a
questa materia. Fatte veramente le sentenzie, debbano li rettori darli la
debita esecuzione. E se per qualche justo impedimento non potessero assister
ambidue li rettori alle cose sopra ditte, vi debba almeno intervenir
uno di loro, insieme con li dui qualificati ut sopra. E ove si attrova uno
solo rettor, quello debba assister personalmente, avendo sempre appresso
di sè li altri dui a questo deputati da lui. E questo ordine sia posto de
cætero nelle commissioni di essi rettori, acciò ch'el sia del tutto osservato.
</p>

<p>
«Li processi veramente che sin ora fussero sta fatti in questa materia
senza la presenzia di rettori nostri, s'intendino nulli, ma ben si possano
da novo formar nel modo sopra ditto.
</p>

<p>
«Sia etiam commesso alli predetti rettori, che, subito receputo il presente
ordine nostro, debbano far pubblicamente proclamar nella città a loro
commessa e in tutte le castelle sottoposte alla sua jurisdizione, che se alcuno
<span class="pagenum" id="Page_136">[136]</span>
averà libri proibiti dalla santa Chiesa Catolica, possino e debbino presentarli
ad essi rettori fra quel termine che li parerà statuirli, senza incorrer
in pena alcuna, ma ben i libri siano brusati publicamente. Passato veramente
il termine, si procederà contra li inobedienti come parerà alli rettori
esser conveniente.
</p>

<p>
«E da mo sia preso che alli stessi rettori nostri<a class="tag" id="tag161" href="#note161">[161]</a> insieme con la deliberazion
soprascrita, sia scrito a parte secretamente quanto si contiene ut
infra:
</p>

<p>
«Istruzione secreta.
</p>

<p>
«Averete veduto quanto vi avemo commesso con il Consegio nostro di
Dieci e zonta, in materia di proceder contro eretici con l'assistenzia e
consiglio nostro, e di quelle due persone qualificate da esser per voi
elette, la quale deliberazion volemo che eseguiate. Ben vi dicemo con
l'istesso Consegio e zonta che quando si trattasse de qualche persona
dalla quale vi paresse poter provenir qualche scandalo per alcuno rispetto,
debbiate, avanti che si devenga a retenzione o sentenzia, dar avviso
alli Capi di esso Consegio con dichiarir particolarmente la qualità della
persona, li parenti ed aderenti, e facoltà soa, e ogni altra cosa e rispetto
che ve paresse degno de considerazione, e il simile servarete avanti l'esecuzion
delle sentenzie contra ogni altra persona quando abbia intervenir
pena de vita o membro, overo di confiscazion di beni, perchè poi vi si
darà commissione di quanto ne parerà convenirse.
</p>

<p>
«Questo ordine nostro essendo importantissimo, volemo che teniate secretissimo
apresso di voi soli, sì che nè alcun ministro vostro nè alcun altro,
sia chi esser se vogli, lo possa saper, e consignarete le presenti alli vostri
successori in propria mano con la istessa secretezza, i quali facino il medesimo
a quelli che si succederanno di tempo in tempo».
</p>

<p>
Lo stesso Consiglio dei Dieci colla sua Giunta, a' varj rettori delle provincie
scriveva:
</p>

<p>
«Averete veduto il modo col quale s'abbia proceder contro li eretici
luterani, dell'esecuzion del quale credemo ve sarà cura diligente. Ben vi
dicemo col detto Consegio e zonta, per conveniente rispetto, che quando
ve paresse la cosa redutta in termine ch'el se dovesse venir a sentenzia
contra alcuno de vita over de membro o de confiscazion de beni, vediate
de intervenir, sì che abbia star suspeso il proceder più oltre, e debiate
scriver alli Capi di esso Consiglio, mandando il processo formato sotto
sigillo e espettando ordine nostro».
</p>

<p>
Al 29 novembre 1548 il doge Francesco Donato scriveva al rettore di
Bergamo:
</p>

<p>
«Avemo inteso con grandissimo dispiacere nostro, che in questa città si ritrovano
alcuni eretici, i quali non solo non vivono cattolicamente, ma pubblicano,
disputano e cercano di persuadere agli altri le opinioni luterane,
<span class="pagenum" id="Page_137">[137]</span>
cosa che non volemo comportare per modo alcuno». Ed essendosi il papa
doluto che il capitano e podestà di Vicenza lasciassero predicare liberamente
l'errore, la Signoria, conforme ai detti ordini severi, cominciò supplizj. Guido
Zanetti fu consegnato all'Inquisizione romana; Giulio Ghirlanda trevisano
e Francesco di Rovigo condotti a Venezia e di subito strozzati; così Antonio
Ricetto vicentino, Francesco Spinola prete milanese e frà Baldo Lupetino:
Francesco di Ruego fu affogato nel 1546. Alquanti approfittarono del
terribile avviso per fuggire, tra cui Alessandro Trissino con altri riparò a
Chiavenna, donde a Leonardo Tiene suo concittadino scrisse, eccitandolo
ad abbracciare una volta la Riforma, con tutta la città.
</p>

<p>
L'Altieri suddetto, il 24 marzo 1549, scriveva al Bullinger da Venezia:
«Qui la persecuzione si fa ogni dì più insolente: molti son presi, e condannati
alle galere o a carcere perpetuo, alcuni s'inducono a ritrattarsi per
timor della pena, talmente ancora è debole Cristo: molti son proscritti
colle donne e i figli, altri provedonsi colla fuga. Tra questi il pio e dotto
vescovo Vergerio, il quale se viene a voi, accoglietelo bene e favoritelo
cortesemente. Io pure sarò ridotto alla condizione stessa, giacchè Dio vuol
con queste tentazioni provar la fede de' suoi».
</p>

<p>
Esso Altieri procurò che i Tedeschi e Svizzeri facessero ritirare il decreto
del senato: ne scrisse al duca di Sassonia; andò in Isvizzera: protestava
i Veneti esser tutti favorevoli ai Francesi e perciò nemici dell'imperatore, e
in conseguenza dovere i principi di Germania tenerli in conto, come opportuni
ai loro divisamenti: ma non potè ottenere se non lettere commendatizie,
e reduce ebbe intimazione di professar il culto romano, o andarsene.
Così in fatto fece, passando per Ferrara a Firenze, poi tornando
nel Bresciano, donde scriveva ad esso Bullinger, il novembre 1549, trovarsi
in gran molestie e pericoli della vita, nè scorger luogo in Italia ove stare
sicuro colla moglie e il figlio: «nè avran posa gli empj finchè non mi assorbano
vivo».
</p>

<p>
Più violento il Vergerio scriveva: «Se sarebbe crudeltà, barbarie ed
asineria a voler impedire che fosse restituita la purità e bellezza della
lingua volgare, perchè non è da dire che sia infinitamente maggior barbarie,
crudeltà, asineria l'aver mandato un Archinto milanese legato in
Venezia, il quale non pensa ad altro tutto il dì che di far strascinare in
prigione e cacciar in bando gli uomini da bene, solamente perchè si dimostrano
bramosi di veder restituita alle Chiese quella purità e bellezza dell'evangelo,
che Gesù Cristo venne ad insegnarci, e la quale era stata
sconcissimamente contaminata e vituperata?<a class="tag" id="tag162" href="#note162">[162]</a>»
</p>

<p>
E al Dolfin vescovo di Lésina: «La ingiustizia e crudeltà è grandemente
cresciuta d'un tempo in qua appresso de' vostri, perciocchè a' tempi nostri
i papi fan annegare i nostri fedeli di notte segretamente, senza che possano
prima esser le loro difese ascoltate, almen in luogo pubblico, come
<span class="pagenum" id="Page_138">[138]</span>
s'è fatto novamente di que' due santi martiri di Cristo frà Baldo Lupetino
d'Albona, di cui fu nipote e discepolo M. Mattia Flacio Illirico, ben conosciuto
dal mondo, e M. Bartolomeo Fonzio, tra gli altri dico che di notte
furon fatti annegare, nè vogliono i medesimi papi che i rei in questa causa
possano essere ascoltati, se non appena da qualche diabolico inquisitor in
un cantone <i>Sed tu Domine usquequo?</i>».
</p>

<p>
Sotto il 24 aprile 1551 racconta: «C'è di nuovo in Italia che i signori
Veneziani avean fatto un decreto che niun legato papale nè vescovo nè
inquisitore potesse procedere contro alcun suddito, senza la presenzia ed
intervento di alcun magistrato laico; ed ora il papa freme, ed ha fulminato
una sua bolla, che sotto gravissime pene niun principe secolare possa
impacciarsi nè molto nè poco nelle materie degli accusati per conto di
religione, e staremo a vedere se i Veneziani vorran obbedire. Buona cosa
sarebbe se per questa via entrasse discordia tra loro e l'anticristo»<a class="tag" id="tag163" href="#note163">[163]</a>.
</p>

<p>
Poi al Bullinger da Tubinga il 6 settembre 1554: «Ho qui con me Gerolamo
Donzelino medico, cacciato or ora da Venezia pel Vangelo; uom
prudente, che sa molto di ciò che si fa in Italia; e m'afferma che la peste
servetana più che mai serpeggia, e ch'egli fu tentato dal Gribaldo per
accedere a quella opinione. Certo è che da alcuni di Basilea si fe, con
alquanti italiani, una cospirazione che, se non venga compressa, ci partorirà
qualche gran male». E negli ultimi suoi giorni (1562) scriveva informando
<i>Venetos impios sœvire, quod antea non fecerunt; nec dubium est
quin cum papa sint confœderati contra, ut ajunt, Lutheranos. Florentiæ
ibidem; imo una vice propter religionem XVIII captos et in carcerem conjectos
fuisse. Theologum, qui diversam de Trinitate sententiam pro concionibus
defendere voluerit, Genevæ esse decolatum; quod factum non
omnes approbant.</i>
</p>

<p>
Aveasi dunque a Venezia libertà di costumi, non libertà d'opinioni, che
spesso con quella è confusa<a class="tag" id="tag164" href="#note164">[164]</a>. Vero è che i Tre Savj dell'eresia, istituiti
nel 1551, erano uno spediente per vigilar l'azione del Sant'Uffizio. Gli
Esecutori sopra la bestemmia doveano approvare le stampe, vigilare sopra
gli eretici, i bestemmiatori, i violatori di cose sacre, coloro che celebrassero
messa non ordinati.
</p>

<p>
Ed è pur vero che i papi querelavano la Signoria di troppa mitezza;
e segnatamente Giulio III nel 1550 ne mosse vive rimostranze all'oratore
Matteo Dandolo<a class="tag" id="tag165" href="#note165">[165]</a>, anche perchè i laici fossero chiamati a giudicare
cogli ecclesiastici in materia di fede; contro la qual pratica esso pontefice
pubblicò una bolla.
</p>

<p>
Fu forse per le instanze del papa che, il 3 novembre 1550, fu emanata
questa provigione:
</p>

<p>
«<i>Franciscus Donato Dei gratia dux Venetiarum etc. Nobilibus et sapientibus
viris Francisco Venerio, de suo mandato potestati, et Hieronymo
<span class="pagenum" id="Page_139">[139]</span>
Grimani capitanio Veronæ, et successoribus suis, fidelibus dilectis salutem
et dilectionis affectum.</i> Avendo noi esistimato cosa equa e conveniente,
che contra li imputati d'eresia da per tutto nella giurisdizione del Dominio
nostro si abbi a procedere ad un modo istesso, avemo deliberato nel consilio
nostro di Dieci e Zonta, che, nelli casi occorrenti e che occorreranno
di essa eresia, si debba osservar la medesima forma di procedere che è
statuito si servi in le città nostre di Bressa e di Bergamo, come in le lettere
scritte alli rettori di quelle per il ditto Consilio di X con la zonta, sotto
li 29 di novembre 1548 si contiene in tutto e pertutto, cioè: che
ritrovatevi con quel reverendo Vicario, over con quel reverendo Episcopo
se si troverà presente de lì, e l'inquisitore, debbiate insieme con loro e
doi dottori delli primarj di quella città, che a voi pareranno prediti di
bontà e dottrina, non ostante alcuno altro ordine, formar diligente processo
in questa materia: nel qual vi troverete presenti in tutto quello che si
opererà; ovvero, se qualche fiata per alcun necessario impedimento non
poteste voi intervenire, farete che vi si ritrovi il Vicario di voi Podestà,
appresso alli sopradetti, e usarete ogni diligenzia acciò che il processo sia
formato di quel modo che si conviene, e noi possiamo intendere con bon
fondamento come passano le cose nella prefata importantissima materia, e
finito che sarà, lo mandarete alli Capi del Consilio preditto immediate, il
quale poi che averemo veduto, vi daremo avviso di quello ch'occorrerà.
Pertanto con l'autorità del preditto nostro Consilio di Dieci e Gionta vi
commettemmo che debbiate così osservar e far osservare, facendo registrar
queste lettere in quella cancellaria vostra per memoria de quelli che di
tempo in tempo vi succederanno a effetto di tal osservanzia»<a class="tag" id="tag166" href="#note166">[166]</a>.
</p>

<p>
Pio IV nel 1564 si doleva coll'oratore Marco Soranzo perchè la Signoria
non operasse abbastanza severa ne' casi d'eresia, che si verificavano
a Venezia, Verona, Vicenza. «Bisogna che si mostrino più severi, e
che facciano migliori rimedj che non han fatto finora. Lo Stato loro da
più bande è vicino ad eretici; è necessario che facciano buona guardia che
questa peste non vi entri, e che, quando alcuno vien scoperto d'eresia, lo
puniscano acerbamente. Il che non hanno fatto fin adesso in quel modo
facea bisogno, e noi sapemo che anco in Padova hanno tollerato delli scolari
tedeschi apertamente eretici, li quali hanno infettato degli altri»<a class="tag" id="tag167" href="#note167">[167]</a>.
</p>

<p>
In conformità, il Consiglio dei Dieci emanò un'ordinanza, ove professava
non potersi fare a Gesù Cristo e a tutti i fedeli cosa più grata, che il cercar tutti
i mezzi d'allontanare que' mali uomini, i quali in materia di religione seguono
opinioni particolari: pertanto ingiungevano ai rettori di sbandirli da
tutte le terre della repubblica fra quindici giorni dalla pubblicazione del decreto,
con minaccia che, se tornassero, verrebbero chiusi in prigione sicura,
appartata da quella pe' delitti ordinarj, e sottoposti a grave multa.
</p>

<p>
Ciò non tolse che l'anno medesimo scrivessero a' Grigioni di venir pure
<span class="pagenum" id="Page_140">[140]</span>
a negoziare in Venezia senza paura dell'Inquisizione, sicuri sulle promesse
già date anche per tutto lo Stato, purchè vivessero modesti e non recassero
scandali.
</p>

<p>
Sollecitato da Pio V perchè la Signoria applicasse rigorosamente l'Inquisizione,
l'ambasciatore veneto Paolo Tiepolo scrive avergli risposto si
farebbe, ma guardando «troverebbe che in quel dominio si vive più religiosamente
e cattolicamente che forse in qualsivoglia altra parte; e non
sapeva dove più si frequentassero le chiese e i divini uffizj che in quella
città. Di che rimase alquanto sopra di sè, forse per l'informazione avuta
del contrario».
</p>

<p>
E altra volta: «Venne a trovarmi l'inquisitore di Brescia, e mi disse che il
papa l'aveva lungamente esaminato sopra le cose di quella città, e che egli,
che conosceva che con sua santità non era bisogno di sperone ma di freno,
avea fatto ogni sorta di buon officio, scusando e raddolcendo quelle cose
che erano venute alle orecchie della sua santità, affermando che da quei
clarissimi rettori gli erano prontamente prestati tutti quegli ajuti e favori
che sapea desiderare. Mi soggiunse aver detto a sua santità d'aver sentito
che non era ben disposto verso quel serenissimo dominio: ma come devoto
della sua santità volea dirle che non sapea Stato che facesse più di quello
per la santa sede; che, sebbene in una moltitudine grande si trovasse
qualcuno che non avesse mente del tutto retta, non bisognava fare mal
concetto di tutta una repubblica così degna e così buona come quella».
</p>

<p>
Altrove narra come rassicurasse il santo padre che la Signoria vigilava
occulatissima sugli eretici, non solo per zelo religioso, ma per la concordia e
unione de' cittadini, la quale ne rimarrebbe turbata; e che «le cose erano in
buono stato, e forse migliori che in altra parte della cristianità, non ostante
che quel dominio avesse per più di trecento miglia continui confini colla
Germania, e per questo rispetto convenisse aver molto commercio con
Tedeschi». Aggiungeva «che noi usiamo più effetti che dimostrazioni, non
fuochi e fiamme, ma far morire segretamente chi merita... Quelle dimostrazioni
palesi, più grandi, severe e terribili, portavano maggior
danno che utile, e poteano piuttosto confermar quei che seguirono i loro
umori che spaventarli: in Francia e ne' paesi di Fiandra si eran fatte
ammazzare le decine di migliaja di persone, non solo senza frutto, ma con
vedere ogni giorno moltiplicar la gente nell'opinione dei morti; che il
Consiglio dei Dieci aveva ultimamente fatto legge, che, chiunque fosse
bandito da qualsiasi città per conto di religione, s'intendesse bandito da
tutto il dominio, cosa che forse non si avrebbe potuto fare per gli ordinarj
termini di giustizia».
</p>

<p>
Quella terribile frase del Tiepolo «far morire segretamente chi merita»
speriamo fosse una di quelle diplomatiche, ove la seconda parte distrugge
l'effetto della prima, e che si usano da chi cede nelle forme per conservare
<span class="pagenum" id="Page_141">[141]</span>
il fondo. Chè, se vi furono supplizj segreti, dovettero essere eccezionali,
non mai per sistema. Ed anche nel 1588 querelandosi Sisto V de' portamenti
della Repubblica, il cardinale Farnese replicò sorridendo: «Padre santo,
que' signori governano lo Stato colle regole di Stato non con quelle del
Sant'Uffizio; e se devesi aver occhio sincero alla religione, bisogna
averlo anche ad altro»<a class="tag" id="tag168" href="#note168">[168]</a>.
</p>

<p>
Nelle carte Medicee cogliemmo una lettera del cavaliere Nobili ambasciadore
di Toscana, il quale da Madrid scrive, l'8 giugno 1568<a class="tag" id="tag169" href="#note169">[169]</a>:
</p>

<p>
«Io ho ritratto dall'ambasciadore di Venezia, com'egli è qua un Italiano,
il quale è stato molti mesi in terra di Svizzeri e Grigioni là al confine di
Milano, ed è venuto in notizia di molti vassalli del re, che tengono intelligenza
con Luterani di que' paesi; ed è venuto alla Corte per manifestar
a sua maestà questi tali infetti d'eretica opinione. E costui medesimo ha
parlato con l'ambasciatore di Venezia, dicendogli che nel trattare questo
negozio ha trovato molti delle terre de' Veneziani, uomini di qualità, di
questa mala intenzione: e che se la Signoria vorrà remunerarlo, andrà là,
e darà conto di tutte queste cose con molta giustificazione e verità. Onde
l'ambasciadore s'è mosso a scrivere alla Repubblica, esortandola a volerne
veder il vero, e castigar severamente chi tenesse queste pratiche nello
Stato loro, e massime in Bergamo e Brescia, terre dove costui accenna
esser seminata questa infezione».
</p>

<p>
Poi il 30 luglio: «Sopra quello che per lettera delli 11 aprile passato
scrissero il duca mio signore e vostra eccellenza a sua maestà Cattolica
del pericolo che sovrastava all'Italia da' Franzesi e dalli eretici quando si
fossero volti a tentar questa provincia, sua santità ancora n'ha scritto in
conformità, e particolarmente s'ingegna di mostrare in qual sospetto si
doveano tenere il duca di Savoja e i Veneziani; l'uno per l'infezione
ch'è nello Stato suo di questa peste dell'eresia e per la vicinità con Francia,
e questi per tener poco conto come ciascun viva o cattolicamente o altrimenti;
e con l'ajuto o pur con la sola permissione di questi duoi pare che
possino derivare tutte le turbazioni che altri disegni per Italia: e contro
quel duca e quella Repubblica s'è disteso, caricandoli molto appresso sua
maestà, come quelli dei quali è molto dubbiosa la volontà in servizio della
fede cattolica e di sua maestà».
</p>

<p>
Jacopo Brocardo veneziano (secondo altri, piemontese) seguì Calvino, e
pretese confermare colla santa scrittura le visioni che dicea d'avere: nel 1565
ritiratosi nel Friuli, scrisse di fisica, ma scoperto fu arrestato dai Dieci: rilasciato,
andò vagando a Eidelberga, in Inghilterra, in Francia, in Olanda,
ove pubblicò libri sostenendo che i profeti aveano vaticinato gli avvenimenti
particolari del secolo <span class="scp">XVI</span>: e gli applicava ai fatti venturi, a quanto accadrebbe
a Filippo, a Elisabetta, al principe d'Orange. Il sinodo di Middelburg
disapprovò questa guisa d'interpretar la Bibbia. Segur Pardalliano bretone
<span class="pagenum" id="Page_142">[142]</span>
credette che il personaggio, designato in queste profezie come destinato ad
abbatter l'idra papale, fosse Enrico IV, e indusse questo a spedirlo ai principi
protestanti per tal oggetto; ma divenne ridicolo quando palesò donde traeva
tali persuasioni.
</p>

<p>
Un commento del Brocardo sulla Genesi fu condannato dal sinodo nazionale
della Rocella nel 1581. Ritrattò poi i suoi libri mistici e profetici,
pure fu sbandito dall'Olanda, e campò miseramente fin dopo il 1594.
</p>

<p>
Il modo di procedere in fatto d'eresie a Venezia appare da questa
istruzione:
</p>

<p>
«<i>Modus qui servatur in tribunali nostro in procedendo contra hæreticos.</i>
</p>

<p>
«Et primo, porrecta querela, sive denuntia contra aliquem per judices
ecclesiasticos, videlicet reverendum dominum Auditorem reverendissimi
d. Legati apostolici et per patrem inquisitorem hæreticæ pravitatis, cum
assistentia clarissimorum dominorum deputatorum contra hæreticos, ex
offitio super ea testes assumuntur et examinatur; et si faciunt inditia
aut probationes, ita quod deveniri possit ad capturam denunciati, tunc
Judices ecclesiastici, accedente consilio prædictorum clarissimorum dominorum
deputatorum, dictam capturam decernunt; sin autem, eundem
ad comparendum personaliter citari mandant, qui si non comparuerit,
proclamatur in scalis publicis, et contra ipsum proceditur, ejus
contumacia non obstante. Si vero comparuerit, judices ecclesiastici cum
assistentia prædictorum clarissimorum d. deputat. ejus rei recipiunt aut
constitutum, et eo recepto, decernunt (accedente consilio ut supra) quod
incarceretur aut consignetur in aliquo loco quem ei deputant pro carcere,
cum fidejussione de se præsentando et de non recedendo, et successive ad
ulteriora proceditur, examinando testes et contestes, et constituendo inquisitum
qui confitetur se errasse, et qui se remittit sanctæ matris Ecclesiæ
correctioni. Tunc formata abjuratione illa, reus, ore proprio, si scit legere,
sin autem notarius reo præsente et omnia in eadem abjuratione confitente,
recitat die statuto per judices. Deinde ipsi judices ecclesiastici,
habito colloquio de pœna sive pœnitentia, ad quam reus veniat condemnandus,
cum prædictis clarissimis dominis deputatis, et citato reo ad audiendiam
sententiam, illam in scriptis, accedente consilio ut supra, proferunt
et promulgant, et in ipsius sententiæ fine serenissimi principis pro
executione ipsius sententiæ brachium humiliter implorant. Si vero reus
negaverit delicta, de quibus in inquisitione, perpetrasse, tunc in arctiori
carcere detrudi mandatur, ut eo mediante, delicta per se perpetrata confiteatur.
Si vero illa confiteri negaverit, tunc et eo casu utatur deductis in
processu et attestationibus testium, dummodo videantur esse conformes
et sine aliqua inimicitiæ suspicione, ac tales quod in juditio fides eisdem
adhiberi possit: et sic ad sententiam condemnatoriam, prout juris fuerit
ut supra proceditur. Si vero testes examinati non plene probaverint, ita
<span class="pagenum" id="Page_143">[143]</span>
quod tantummodo inditia fecerint, aut semiplene probaverint, tunc et
eo casu proceditur ad torturam, licet hactenus in tribunali nostro hujusmodi
non evenerit casus, et ita hactenus fuit servatum et processum, cum
assistentia prædictorum clarissimorum domin. deputatorum et eorum accedente
consilio decretum et sententiatum».
</p>

<p>
L'archivio del Sant'Uffizio di Venezia, or riunito agli altri nel convento
de' Frari, consta di cencinquanta cartelle. Eccetto un processo del 1541, la
serie regolare non comincia che al 1548. Secondo il Romanin, fra quest'anno
e il 1550 si fecero sessantatre processi sia nella dominante o nelle provincie;
diciannove di essi vennero sospesi: gli altri riuscirono a condanne di multa
o bando; alcuni di carcere temporario, uno di galera, uno di morte. Gl'imputati
sono preti o artigiani: pochi civili, nessun nobile. Solo alla Marciana<a class="tag" id="tag170" href="#note170">[170]</a>
esiste la sentenza contro Francesco Barozzi per stregheria, seduzione,
apostasia ostinata: egli acconciossi a confessar tutto, purchè gli si
lasciasse salva la vita e non confiscati i beni: restò alcun tempo in carcere,
pagò cento ducati di cui fare due crocifissi d'argento, e s'obbligò a certe
preghiere e a confessarsi regolarmente.
</p>

<p>
Nè scarseggiarono nel Veneto i processi di streghe; e ne' Diarj di Marin
Sanudo ne occorrono varj, coi soliti abusi delle procedure d'allora, e
con evidenti prove di superstizione, di delirio, di allucinazioni. Dagli
<i>Annali di Brescia</i>, manuscritti alla Quiriniana, raccogliesi che nel 1455
frate Antonio inquisitore invocava il Governo contro eretici nella pieve di
Edolo, che ricusavano i sacramenti, immolavano fanciulli, adoravano il
diavolo. Nel 1510 a Edolo e Pisogne essersi bruciati da sessanta streghe e
stregoni, che confessarono aver ammaliato uomini, donne, animali, seccato
prati ed erbe: e menati al fuoco, non si mostravano sbigottiti, nella certezza
che il demonio avrebbe fatto miracolo per salvarli. Nel 1518 essersi bruciate
da settanta streghe in Valcamonica, togliendone i beni: e di quell'anno
stesso una lettera da Orzinovi denunzia come infetti di stregoneria molti
preti, che non battezzavano, e che dicevano la messa <i>come Dio vuole</i>.
</p>

<p>
Il dottor Alessandro Pompejo, in lettera da Brescia del 28 luglio 1518,
racconta come sul monte Tonale si raccogliessero fin duemilacinquecento
persone alla tregenda: e Carlo Miani patrizio veneto con maggiori particolarità
riferisce che, sollecitate dalle madri, le fanciulle fanno una croce in
terra, poi la calpestano, e sputacchiano; ed ecco presentarsi loro un cavallo,
sul qual montato, subito si trovano sul Tonale alle turpi nozze. Introdotte
in magnifica sala tutta a seta, vedono un signore, assiso in tribunale
d'oro e gemme, che le fa scompisciar la croce, indi le accoppia a giovincelli
bellissimi. Anche sul monte Crocedomini fra la val Sabbia e la Camonica
teneansi di tali congreghe, testimonio il Gàmbara nelle note alle sue <i>Geste
de' Bresciani durante la Lega di Cambrai</i>.
</p>

<p>
Per l'Inquisizione de' libri proibiti Venezia volle salve le ragioni del
<span class="pagenum" id="Page_144">[144]</span>
principato, e affidò tal materia al Consiglio dei Dieci, il quale, con decreto
del gennajo 1526, comandò non si stampasse nulla senza licenza
dei tre capi del Consiglio: poi passò tal cura agli Esecutori contro la bestemmia.
L'Indice di Clemente VIII non fu ricevuto che con certe restrizioni,
e nel concordato del 1596 si stabilirono nove capitoli: 1º i libri sospesi
dal nuovo Indice per doversi espurgare, possano vendersi a chi abbia licenza
dal vescovo o dall'inquisitore: 2º se gli stampatori volessero ristamparli,
potran essere corretti dal vescovo o dall'inquisitore, senza mandarli a Roma;
3º de' libri nuovi si consegnerà l'originale al segretario de' riformatori dello
studio di Padova o al cancelliere del capitano delle altre città; 4º sui libri
si stamperà la licenza avuta e il nome di chi gli ha riveduti: 5º non si
pongano figure disoneste; 6º i libraj per questa sola volta presentino all'inquisitore
l'inventario dei libri che hanno, per espurgare i notati nell'Indice;
7º vescovi e inquisitori possano proibire solo per titolo di eresia o per falsa
licenza: 8º non son obbligati gli stampatori a dare il giuramento; 9º gli
eredi libraj diano all'inquisitore la nota de' libri proibiti che trovassero
nell'eredità.
</p>

<p>
Siffatti rigori non tolsero che la tipografia fosse una delle principali e
nobili industrie di Venezia, segnalata dagli Aldi, dai Baglioni, dai Comini,
dagli Zatta: anzi i Baglioni ottenero la nobiltà veneta, e gli Albrizzi la
dignità di procuratori di San Marco.
</p>

<p>
Ogni capoluogo del Veneto aveva il suo tribunal d'Inquisizione, organizzato
a immagine di quel di Venezia; e d'accordo coi riformatori dello studio
di Padova, facea la revisione de' libri e delle stampe; e la licenza dovea registrarsi
dal magistrato degli Esecutori contro la bestemmia. Un consultore
ecclesiastico ed uno secolare venivano interrogati nelle differenze fra gli
avvedimenti religiosi e i politici; un Revisore dei brevi esaminava tutte
le bolle e carte che venissero da Roma.
</p>

<p>
Quanto dicemmo nel Discorso IX sulla scuola di Padova vuolsi inteso
per Venezia, di cui quella città era il ginnasio. Il Caracciolo denunzia Padova
come «ricetto di eretici; vi furono per alcun tempo non solo il Vergerio,
ma Enrico Scotta, Sigismondo Gelvo, Martin Borrao, il Gribaldo e
lo stesso Calvino, quando, fuggito di Picardia, venne in Italia e arrivò
sino a Firenze. Chioggia aveva il vescovo molto sospetto d'eresia, sicchè
poi al Concilio non fu arrestato sol per la protezione del cardinale di
Trento. In universale di tutta questa provincia di Venezia quanto fosse
macchiata di eresie, si può scorgere dalla relazione fatta di lei a papa
Clemente VII dal vescovo Teatino».
</p>

<p>
Fra le lettere del Bullinger n'ha una del 30 marzo 1543, dove Osvaldo
Miconio parla d'un decano di Padova, il quale parea voler combinare i riti
cattolici colle nuove credenze; e d'un altro, non nominato, che in colloquio
sosteneva volersi un solo pastore e un solo ovile, si osservasser la quaresima,
<span class="pagenum" id="Page_145">[145]</span>
il digiuno, le feste, l'intercession dei santi, insomma (dice) connettere Cristo
e Belial. Accenna pure d'un altro italiano, che cattivossi Calvino in modo,
da ottenerne una commendatizia; eppure venuto ad Arovia, palesò di non
credere nello Spirito Santo.
</p>

<p>
Anche Bernardino Tomitano di Padova, che stampò una <i>Esposizione
letteraria del testo di Matteo evangelista</i> (Venezia 1547), che probabilmente
è tradotta da Erasmo, fu accusato d'eresia, ma se ne scolpò colla
«Orazione I e II ai Signori della Sant'Inquisizione di Venezia»; (Padova
1556).
</p>

<p>
Nell'archivio vaticano si trova una «Scrittura fatta sotto Federico Cornaro
vescovo di Padova circa il tollerare o non tollerare la licenza della
nazion germanica»<a class="tag" id="tag171" href="#note171">[171]</a>, dove si muove lamenti perchè anche in questa
Università si esiga altrettanto che in quelle d'Inghilterra, di Ginevra, di
Germania, «che vogliono che tutti li forestieri dopo tre giorni siano obbligati,
lasciando il proprio rito, accomodarsi all'abuso e licenza loro».
</p>

<p>
L'insegnamento degli Averroisti<a class="tag" id="tag172" href="#note172">[172]</a> sopravvisse nella scuola di Padova
anche dopo che di quelli la barbara forma era condannata dagli umanisti, e
il fondo dai Cattolici. Zabarella, Zimara, Federico Pendasio, Luigi Alberti ed
altri proseguirono quella tradizione, benchè repudiassero tutti l'unità dell'intelletto.
Francesco Ludovici veneziano, in una delle tante continuazioni
del poema dell'Ariosto, intitolata il <i>Trionfo di Carlo Magno</i>, canta di
Rinaldo, che penetrato nelle viscere del monte Atlante, si trova nel tempio
della Natura, e là vede dar l'esistenza a quanto vegeta e respira; la quale
Natura v'è collocata al posto di Dio, come l'intelligenza e la ragione tengono
luogo dell'anima. Interrogata da Rinaldo perchè gli uomini abbiano
anima più intelligente che le bestie e immortale, la Natura risponde:
</p>

<div class="poem">
<p>Nell'uom ne pon'io più (<i>d'intelletto</i>) ch'è mio volere;</p>
<p class="i2">E tanto è quel, che d'ogni altro animale</p>
<p class="i2">Eccede di lontan vostro savere.</p>
<p>Quell'altro poi, che in voi dici immortale,</p>
<p class="i2">Io non lo fo. Se Dio lo fa, sel faccia:</p>
<p class="i2">Che cosa ella si sia non so, nè quale.</p>
<p>Puote esser molto ben che a lui ne piaccia</p>
<p class="i2">Far, quando i corpi io fo, qualcosa in voi</p>
<p class="i2">Che torni al vostro fin nelle sue braccia;</p>
<p class="i2">E questo, se a te par, creder lo puoi.</p>
</div>

<p>
Ultimo rappresentante di quella scuola ci appare Cesare Creminino da
Cento, che professò diciasette anni a Ferrara, poi quaranta a Padova. Le
poche cose sue stampate non ne giustificherebbero l'alta reputazione; ma
sussistono molte copie de' corsi che spiegava agli scolari. Egli non accetta
l'unicità dell'intelligenza: pone per intelletto attivo Dio stesso, distinto dalle
potenze dell'anima, sussistente per se stesso, vita dell'universo, il qual universo
<span class="pagenum" id="Page_146">[146]</span>
non è, ma diventa (<i>mundus nunquam est, nascitur semper et moritur</i>).
Distingue sempre la verità filosofica dalla teologica, e specialmente nell'aprire
il trattato dell'anima dice agli uditori: «Io non pretendo insegnarvi
quel che hassi a credere dell'anima, ma solo quel che disse Aristotele.
Ora tutto quanto è in Aristotele è contrario alla fede, e i teologi vi han
risposto ad esuberanza. Una volta per sempre ne siate avvertiti, acciocchè,
se udrete qualche proposizione di mal suono nel mio corso, sappiate
ove trovarne la risposta»<a class="tag" id="tag173" href="#note173">[173]</a>.
</p>

<p>
Queste e altre precauzioni non tolsero che l'inquisitore di Padova, ai 3 luglio
1619, gli scrivesse per richiamargli il decreto del Concilio Lateranense,
che obbliga i professori a confutare seriamente gli errori che espongono<a class="tag" id="tag174" href="#note174">[174]</a>.
</p>

<p>
«La santità di nostro signore mi ha ordinato ch'io faccia sapere a vostra
signoria che nella sua Apologia non solo non ha sodisfatto alla correzione
del primo libro, inscritto <i>Disputatio de Cœlo</i>, secondo la disposizione del
Concilio Lateranense, ricogliendo la ragione d'Aristotele, confutandolo, e
manifestamente difendendo la fede cattolica, ma d'avantaggio ha di proprio
senso inventato certi modi di dichiarazioni e distinzioni, che contengono
asserzioni degne di censura, come si può vedere dalle osservazioni che gli
ho fatto avere. Per tanto V. S. corregga per se stessa il primo libro, secondo
il prescritto del Concilio Lateranense; e essendo questo debito suo e
non dei teologi e d'altri, V. S. lo deve fare così per obbligo di coscienza,
essendo quel filosofo cristiano e cattolico che dice di essere, come per stimolo
di riputazione, volendo esser tenuto dal filosofo cristiano e non etnico.
E di più, V. S. levi dall'apologia e rivochi quei modi d'esplicare e di
distinguere che di propria mente ha rese per dichiarazione delle propositioni
che furono notate e censurate nel primo libro, perchè non soddisfano
all'ordine che li fu dato, nè si devono per se stesse tollerare. Per tanto
essendo necessario per ovviare a quei mali che la lettura di detti libri può
causare, V. S. corregga il primo libro, secondo il prescritto che le fu ordinato
in conformità del Concilio Lateranense, e levi e rivochi dal secondo
gli errori ed asserzioni degni di censura che V. S. ha scritti di proprio
senso, insieme con quei modi che ha tenuti in dichiarare la sua intenzione
in dette cose; altrimenti mi scrivono da Roma che si verrà alla proibizione
di detti libri; nè in questo negozio si pretende altro che l'onor di Dio e
la salute delle anime. In oltre si pone in considerazione a V. S. che la
retrattazione in cose concernenti alla fede deve esser chiara e manifesta,
e non involuta nè ambigua, ed altri uomini di valore hanno esposto
Aristotele in questa Università di Padova; con tutto che tenesse l'anima
mortale, provavano non di meno insieme Aristotele essersi ingannato
intorno a ciò, e in lumine naturali, e egregiamente confutarono le sue
ragioni, in principiis philosophiæ, e tra gli altri il Pendasio a' nostri
tempi, uomo di molta dottrina e pietà. Che è quanto mi occorre farli
<span class="pagenum" id="Page_147">[147]</span>
intendere in scrittura, oltre al ragionamento avuto seco a lungo di tal
proposito. V. S. dunque mi risponda in scrittura distintamente a quanto
io le scrivo, a fine che ne possi dar conto a Roma per venerdì prossimo
futuro. Dio la conservi».
</p>

<p>
Il Cremonino di rimando:
</p>

<p>
«Ho vista la lettera che mi scrive vostra paternità, nella quale trovo due
cose: una è l'avvisarmi, incitarmi e persuadermi a procurar di dar soddisfazione
all'osservazioni venute novamente intorno a' miei libri. La ringrazio
del buon affetto, e credo che ella sappia ch'io l'altra volta, secondo
l'ordine de sua santità, fui prontissimo, e deve credere che ancor ora sono
il medesimo ad ogni conveniente richiesta. L'altra cosa è quello che mi
propone doversi fare; del che di passo in passo le dirò quello ch'io possa
fare. Vedrò poi l'osservazioni più tosto ch'io possa, essendo ora un poco
risentito, sì che non posso attender a studio, e farò con vostra paternità
per adempimento di quanto occorrerà.
</p>

<p>
«Quanto a metter mano nel primo libro, non posso farlo assolutamente,
perchè, allora che si trattò, fu concluso di ordine di nostro signore, che
si facesse con l'occasione dell'Apologia, come s'è fatto; e ciò fu saputo in
senato, e si tien per certo, sì che io non ho autorità di metter mano nel
libro.
</p>

<p>
«Quello ch'io posso fare è questo: nell'ultima parte che darò fuori <i>De
cœli efficientia</i>, avere riguardo ad ogni cosa che accaderà, e far quanto convenga
per farmi cognoscere quel filosofo cattolico e christiano che dico di
essere, e che so che vostra paternità sa chi io sono, che qui mi vede ogni dì
essa l'esser mio, e non ha a stare a Dio sa quali relazioni. Quanto ai modi
d'esplicare che dice, credo questi saranno a parte notati nell'osservazioni;
vedrò e sarò con lei. Vedremo anche insieme il Concilio Lateranense, e
così farò quello che occorrerà. Ma quanto al mutar il mio modo di dire,
non so come poter io promettere di transformar me stesso. Chi ha un
modo, chi un altro. Non posso nè voglio ritrattare le esposizioni d'Aristotele,
poichè l'intendo così, e son pagato per dichiararlo quanto l'intendo,
e nol facendo, sarei obbligato alla restituzione della mercede. Così non
voglio ritrattare considerazioni avute circa l'interpretazione ch'abbiate fatte
delle lor esplicazioni circa l'onor mio, l'interesse della cattedra, e per
tanto del principe. Ma vi è rimedio; ci sia chi scriva il contrario; io tacerò,
e non procurerò di respondere altro. Così al Suessano fu fatto scrivere
il libro <i>De Immortalitate</i>, contra il Pomponazio.
</p>

<p>
«Quanto alle cose dell'anima, ora non è tempo; quando farò il commento,
mi porterò da buon cattolico, e non inferiore di pietà cristiana
ad alcun altro filosofo».
</p>

<p>
Bisogna dire che, in causa delle sue credenze, nessun disturbo gli venisse,
perocchè continuò ad insegnare a Padova. Ma il suo nome restò come tipo
<span class="pagenum" id="Page_148">[148]</span>
della dotta miscredenza, narrandosi che in modo antifilosofico troncasse
risolutamente l'accordo tra la fede e la filosofia, dicendo, <i>Intus ut libet,
foris ut moris</i>: e che, morto ottuagenario dalla peste del 1631, anche dal
sepolcro protestasse contro l'immortalità mediante l'epitafio: <i>Hic jacet
Cremoninus totus</i>.
</p>

<p>
Questo fatto è vero?
</p>

<p>
Gisberto Voet scrive<a class="tag" id="tag175" href="#note175">[175]</a> che <i>antehac ab eruditissimo viro et amico mihi
comunicatum erat epitaphium quod dicebatur sibi fecisse, Totus Cremoninus
hic jacet: sed postea ab eodem aliunde aliter informato, monitus
revocari illud</i>.
</p>

<p>
Ma il Balzac, raccomandando un M. Drouet, dice: «Son nom est en grosse
lettre dans les archives de l'escole de Padoue; et il sortit de la discipline
du grand Cremonin, presque aussi grand et aussi savant que luy. Non pas
que pour cela il soit partisan aveugle de feu son maistre. Je vous puis
asseurer qu'il n'en a espousé que les legitimes opinions, et jamais fidèle ne
fut mieux persuadé que luy que le Dieu d'Abram et d'Isac est le Dieu
des vivans, et non pas des morts».
</p>

<p>
E Lorenzo Crasso<a class="tag" id="tag176" href="#note176">[176]</a> pronunzia del Cremonino: «È veleno d'animo contagioso
l'insegnare che l'anima dell'uomo, soggetta alla corruzione, non
differisce nella morte da quella de' bruti, com'egli faceva, ancorchè sagacemente
asserisse sostener ciò solamente in sentenza d'Aristotele»; e
aggiunge che «fu ben composto di corpo, austero di volto, brieve di sonno,
ambizioso di saper molto, finto di costumi, lontano d'ogni religione,
avendo, secondo il parere d'alcuni, fatto non pochi allievi, confidenti di
questa prava sua dottrina».
</p>

<p>
Veramente reca meraviglia che il peripatismo scolastico durasse sì tardo in
quell'Università, e il Cremonino vi sponesse il trattato della Generazione e
Corruzione, e quello del Cielo e del Mondo, mentre Galileo vi spiegava
Euclide; il Cremonino che, quando Galileo scoperse i satelliti di giove,
non volle guardarli col telescopio perchè quel fatto repugnava ad Aristotele.
Ma la ruina di quella scuola non fu tanto dovuta alla scienza seria e
sperimentale, quanto al trionfo definitivo dell'ortodossia.
</p>

<p>
Nella terraferma veneta conosciamo Paolo Lazise veronese, canonico
lateranense, che mentre insegnava il latino a San Fridiano di Lucca, udì
Pietro Martire, e gustò i dogmi eterodossi, de' quali fece professione nel 1542.
Stette alcun tempo professore a Zurigo, poi a Basilea, infine Martino Bucer
lo invitò a insegnar greco ed ebraico a Strasburgo.
</p>

<p>
È famoso nell'ampia schiera de' letterati ciarlatani Giulio Cesare Scaligero,
di Verona probabilmente, che sulle prime attaccò Erasmo per le beffe
contro i latinisti italiani, e fu sospettato d'aderire alle opinioni nuove:
consta che morì da cattolico il 21 ottobre 1558, pure sul suo sepolcro a
Agen in Francia scolpirono questa scettica epigrafe: <i>J. C. Scaligeri quod
fuit</i>.
</p>

<p>
<span class="pagenum" id="Page_149">[149]</span>
Domizio Calderini, di Caldiero presso Verona, autore di varj commenti
sopra gli antichi, segretario apostolico a Roma, con una critica presuntuosa
si procacciò nemici, i quali dissero schivava la messa, e quando doveva
assistervi esclamava: «Andiamo all'error comune»<a class="tag" id="tag177" href="#note177">[177]</a>. Ciò basta perchè
l'abbiano posto fra i <i>testimonj della verità</i>.
</p>

<p>
Alessandro Citolini, di Serravalle diocesi di Céneda, oltre un'<i>Arte di
ricordare</i>, ove riduceva a certe categorie tutte le cose escogitabili, affine
di poter discorrere sopra qualunque soggetto, nel 1561 stampò a Venezia
la Topocosmia, o <i>il Mondo ridotto a un luogo solo</i>, miscuglio di tutte le
cose intelligibili e materiali; spargendovi per entro gli errori, dai quali
s'era lasciato affascinare. Rifuggì a Strasburgo, poi in Inghilterra, e grandemente
è lodato dallo Sturm.
</p>

<p>
Al 13 luglio 1528, Clemente VII dirigeva una bolla al vescovo di Brescia
Paolo Zema e all'inquisitore di quella città, congratulandoli perchè essi e
tutto il municipio, a non perdere l'ottimo nome lasciato loro da' parenti e
antecessori, con ogni diligenza vigilassero acciocchè l'eresia non vi pullulasse,
e per estirparla se ve ne fosse. E che, avendo essi saputo come taluni, scuranti
della fama e dell'onore, non si fosser vergognati di professare la dottrina
luterana, e quel che non osavano in pubblico insegnavano in disparte,
molti traviando, avevano eletto tre cittadini, per cui cura l'eresia diabolica
luterana fu quasi divelta dalla città e dal territorio, e puniti gli autori e
seminatori di essa. Pertanto gli esorta a dar ascolto a questi cittadini, affinchè
del tutto sia sradicata la dottrina luterana e gli altri errori nella città e diocesi;
e ricordando l'accusa ch'e' mossero contro Giambattista Pallavicino frate
carmelitano, che, predicando la quaresima precedente a Brescia, aveva enunciato
alcune cose erronee ed avverse alla fede cattolica, scandolezzando i pii,
gli autorizza a proferir sentenza, escludendo qualunque appello, foss'anche
alla santa sede; obbligar colle censure ecclesiastiche i testimonj che ricusassero;
e proceder contro chi tenga, o favorisca, o consigli le massime di
frà Martino; dichiara infami e intestabili i pertinaci, e indegni della sepoltura
sacra: si ricevano all'abjura i pentiti, e a giurare che mai più non
ricadranno: e vengano assolti da ogni inabilità o infamia<a class="tag" id="tag178" href="#note178">[178]</a>.
</p>

<p>
Anche del già mentovato bresciano Jacopo Bonfadio, fatto morire dal
Governo genovese per delitto nefando, gli scrittori plebei vollero dire che
del supplizio fosse promotrice la corte di Roma. Al contrario nell'archivio
genovese esiste lettera di monsignor Giambattista Lomellini, scritta da Roma
a quel Governo il 1 febbrajo 1551, in cui racconta il cardinal Crescenzio
avergli detto come «sua santità restava grandemente scandolezzata di
quella Signoria, a cui si era dovuto in poco tempo far richiamo di tre
quattro casi esorbitanti, commemorando primo il Bonfadio, il quale ancorchè
allegasse esser prete, l'aveano fatto morire senza dargli tempo di
provar questo».
</p>

<p>
<span class="pagenum" id="Page_150">[150]</span>
Nel processo del Cardinal Morone trovammo inserta questa lettera, di
nota difficile e scorretta:
</p>

<p>
«Al molto dotto predicatore e reverendo vicario generale don Polito
Crizola mio osservandissimo. Roma, alla Pace.
</p>

<p>
«Carissimo fratello, già due mie dopo la prima vi ho scritte; credo averti
scritto al mio intento e parere: non dirò altro se non che, da Dio incatenato
contro ogni mio volere e determinio, son venuto a Milano, e ho cominciato
oggi a predicar: sia fatta la volontà del Signore. Io predicherò
con quella diligenza che potrò. Nostro Signore mi guidi. Mai fu mio intento
rovinar niuno, dimandando Dio in testimonio che, se la coscienza mi si
potesse aquietare, il tutto sarebbe aquietato. Userei di que' rimedj che voi
mi scrivete. Son tanto persuaso che la libertà cristiana deva servire alla
carità cristiana, che anco questa deva servir alla fede. Maledetta quella
libertà cristiana, la quale distrugge la carità, ma più maledetta la carità
che distrugge la fede. Che se potessi accozzar queste tre cose, io sarei il più
contento uomo del mondo, ma non posso. Io pensavo di trovar il vescovo
di Bergamo, che vedesse se mi poteva aquietar. Di grazia vi prego che richiediate
il Polo, Morone, patriarca, e vescovo di Bergamo a' quali tutti
me raccomanderete. Vedete se potete avere tanto ozio, che mi medichiate
dove mi duole. Questo mi consolerebbe. Io desidererei godere i comodi del
mondo, onesti però e cristiani, se potessi: nè mai fui tanto in calma
quanto ora che so che non mi abbandoneranno. Ma con gran mio piacere
ora finirò di predicare. Voi scrivete, ed io scriverò, fra tanto, pregando il
comun padre Gesù Cristo il quale del cuore egli solo ne è padrone,
veghi che questa è piaga del cuore. Non mancate pregare con tutti i fedeli.
</p>

<p class="indl">
«Da Milano, la prima domenica di quaresima (1552).
</p>

<p class="indr">
«Vostro Celso.
</p>

<p>
«Salutanvi Ottaviano Pisogno, e Adiodato, che sono qui con esso meco».
</p>

<p>
Questo Celso Massimiliano, figlio del conte Cesare Martinengo di Brescia,
canonico lateranense, eccellente predicatore, chiamato a Lucca dal Vermiglio,
con esso venne nell'errore. Racconta il Vergerio che, trovandosi questo
eccellente servo di Dio presso Milano, il Muzio mandò soldati con bastoni e
spade per arrestarlo, e darlo nelle mani degli scribi e Farisei<a class="tag" id="tag179" href="#note179">[179]</a>. Uscito
d'Italia, il Martinengo posossi in Valtellina, ma quivi fu sospetto di anabattista
e unitario<a class="tag" id="tag180" href="#note180">[180]</a>; non ostante divenne pastore della Chiesa italiana a
Ginevra, dove fu ricevuto cittadino gratuitamente il 30 gennajo 1556.
</p>

<p>
Pietro Martire, in una lettera del 1557 entrante, si conduole a Calvino
della morte della moglie del Martinengo, che era la inglese Giovanna Strafford
vedova Williams, rifuggita a Ginevra e da lui sposata il febbrajo 1556.
Egli poi morì nel 57, e gli succedette Lattanzio Ragnoni di Siena. Ci accadrà
altrove di discorrerne.
</p>

<p>
<span class="pagenum" id="Page_151">[151]</span>
Il tante volte citato Caracciolo riconosce in Bergamo molti eretici, e
principalmente il vescovo e il suo vicario prevosto Nicolò Assonico; e che
il Ghislieri fu mandato a formarne processo, con gran pericolo, perchè
quello era favorito dai rettori e dai principali della città. «Ma essendo
alla fine scoperto, e mandato i rettori e il vescovo gente per ritenerlo
e per farlo con grande strazio morire, se ne fuggì, avvisato
ed ajutato d'alcun fautore della Inquisizione, e fu condotto in sicura
parte, e il processo tanto importante (affinchè non corresse pericolo insieme
con la persona) fu lasciato in salvo in man d'un frate di San
Francesco: non guari dopo, per mano d'amico lo riebbe, e tornossene a
Roma con molto onor suo per sì degna opera. Ove citato il vescovo, benchè
favorito e difeso da potenti uomini, comparve in persona, e posto in Castel
Sant'Angelo e convinto, sottoscrisse a molti capi d'errori eretici e di
pessimo esempio, per li quali scorgeasi lui tener modi per infettar tutto
il paese, se con l'opera di frà Michele alla ruina di tante anime non si
riparava. Il vescovo, privato della chiesa, morì poi in Venezia infelicemente».
</p>

<p>
Sappiamo in fatti che alla sede di Bergamo era stato preconizzato il famoso
Pietro Bembo, il quale mai non vi andò; quindi gli successe nel 1547 Vittore
Soranso, che ripetutamente accusato di eresia e condannato, fu alfine
cancellato di vescovo<a class="tag" id="tag181" href="#note181">[181]</a>. Il suo vicario prevosto Assonico, processato,
morì a Venezia.
</p>

<p>
Nel 1593 Alvise Priuli, rettore di Bergamo, scriveva alla Signoria veneta,
«non esservi in quel territorio eretici, ad onta de' molti mercanti tedeschi
che vi abitano; che però vivono senza scandalo, e ad onta della frequente
pratica de' Bergamaschi nella Valtellina: e ciò perchè que' fedelissimi sudditi,
impiegati ne' negozj e traffichi loro, sono lontanissimi dall'ozio, dal
quale infine derivano tutti questi mali».
</p>

<p>
Che però il paese non fosse così mondo ce lo provano il medico Guglielmo
Grattarola fuggito ai Protestanti, e Girolamo Zanchi (1516-96) di
Alzano. Era egli figliuolo di Francesco e nipote di Paolo, uomo erudito, i
cui figli Basilio e Cristoforo segnalaronsi per talento. Basilio, buon poeta e
canonico lateranense, studioso di sacre scritture, sotto Paolo IV fu per accusa
d'eresia messo in prigione, e vi morì nel 1559. Girolamo, non eremitano,
ma canonico regolare, cambiò di fede nell'ascoltare a Lucca Pietro
Martire, al quale si conservò poi sempre devoto. Uscito di patria il 1550, a
Strasburgo succedette a Gaspare Hedion nello spiegar le lettere sante,
continuandovi dal 1553 al 63, e dando anche lezioni sopra Aristotele. Secondo
il genio de' nostri italiani, non accettava integralmente la Confessione
augustana, ma moderatissimo, riprovava le esagerazioni, non oltraggiava
il papa, riconosceva molti pregiudizj ne' Riformati, e cercava
conciliare le diverse opinioni. E scriveva allo Sturmio: «Mi muove a
<span class="pagenum" id="Page_152">[152]</span>
sdegno il veder nelle nostre chiese riformate il modo di scrivere di
molti, anzi di quasi tutti coloro, che pur vogliono passare per pastori,
dottori, colonne della Chiesa. Sovente a bella posta rendiamo oscuro
il vero stato della quistione, acciocchè non possa esser bene intesa:
abbiam l'impudenza di negare le cose evidenti, e sfacciatamente affermiamo
il falso: inculchiamo fortemente ai popoli come principj di fede
dottrine apertamente empie, e denunciamo come ereticali opinioni perfettamente
ortodosse: mettiamo a tortura le Scritture per ridurle d'accordo
colle nostre invenzioni, e ci vantiamo d'esser discepoli dei Padri,
mentre ricusiamo seguirne la dottrina. L'inganno, la calunnia, l'ingiuria
sono a noi famigliari, nè pensiamo quanto, con simili scritti,
nociamo al progresso del Vangelo, quanta rovina portiamo alla Chiesa di
Cristo, e come rassodiamo i settarj nelle loro eresie, eccitiamo i tiranni
a prender le armi contro di noi, dilatiamo sulla terra il regno del demonio.
Sia bene o male, sia vero o falso, poco ci cale, purchè sosteniamo
la causa nostra. O tempi, o costumi! Chi mai, vedendo, leggendo, esaminando
queste cose, se scintilla conserva di pietà cristiana, non sarà
profondamente addolorato ed inquieto, e, non deplorerà amaramente le
sciagure de' nostri tempi?»<a class="tag" id="tag182" href="#note182">[182]</a>.
</p>

<p>
Ma mentre cercava metter pace, egli stesso versò in continui dissidj.
Entrato in quel capitolo di San Tommaso, per le sue divergenze intorno alla
predestinazione, alla perseveranza nella santità, all'ubiquità, all'anticristo
fu preso in iscrezio, non gli faceano di cappello, non gli dirigevano la parola;
sinchè egli, per conservar il posto, segnò un formulario, però con
riserve, e <i>modo ortodoxe intelligatur</i>.
</p>

<p>
Rinunziò poi al canonicato, e a Chiavenna stette dal 63 al 68, <i>fructuose
quidem, sed non absque cruce</i>. Avea sposato Violanta, figlia di
Celio Curione, e in lettera a Pietro Martire Vermiglio ne descrive la
morte: tutta piena di aspirazioni, prelibava il paradiso; struggeasi di
veder il Salvatore; incaricava Olimpia Morata di sepellirla: e nell'abbraccio
del marito finì esclamando, <i>Al cielo, al cielo</i><a class="tag" id="tag183" href="#note183">[183]</a>. Dapoi egli sposò
Livia Lumaca ricca chiavennasca, e n'ebbe molti figliuoli. Dall'elettor
palatino Federico III fu domandato a professar teologia ad Eidelberga, e
scrisse contro gli Antitrinitarj; ma alla morte di quel suo protettore cangiatesi
le credenze del paese, egli trovossene sbalzato con tutti quei che
deviavano dal luteranesimo, e ricoverò a Neustadt finchè potesse tornar ad
Eidelberg. Di settant'anni e già cieco, stese una professione di fede per sè
e <i>la sua famiglia</i>, ove dirigendosi a Ulisse Martinengo, protesta non aver
ripudiato tutti i dogmi della Chiesa romana, ma que' soli che non erano
conformi agli insegnamenti della Chiesa primitiva; nell'abbandonare la
romana, essersi proposto di ritornarvi qualora ella si emendasse; e lo bramava
di tutto cuore, poichè il fato più desiderabile è di viver gli ultimi
giorni in seno della Chiesa in cui si fu battezzati.
</p>

<p>
<span class="pagenum" id="Page_153">[153]</span>
Morto nel 1590, gli fu posto quest'epitaffio:
</p>

<div class="poem">
<p><i>Hieronymi hic sunt condita ossa Zanchii</i></p>
<p><i>Itali exulantis Christi amore et patria.</i></p>
<p><i>Qui theologus quantus fuerit et philosophus</i></p>
<p><i>Testantur libri editi ab eo plurimi.</i></p>
<p><i>Testantur hoc quos voce docuit in scholis</i></p>
<p><i>Quique audiere eum docentem ecclesias.</i></p>
<p><i>Nunc ergo quamvis hinc migravit spiritu</i></p>
<p><i>Claro tamen nobis rem auxit nomine.</i></p>
</div>

<p>
Le opere sue vennero raccolte in sei volumi, contandone due di Lettere
pubblicate a Ginevra il 1619. La più celebre fu <i>De Dei natura et de tribus
elohim Patre, Filio et Spiritu Sancto, uno eodemque Jehova</i>, in due parti:
nella prima espone la pura dottrina e spiega il mistero della Trinità: nell'altra
confuta gli argomenti opposti. Queste scritture lo levarono in tal
fama, che lo Sturmio diceva basterebbe egli solo a tener testa a tutti i Padri
tridentini; ma se ottennero molte lodi, ebbero pochi lettori, e il Bayle riflette
che le si aveano per un nulla, e le compravano men tosto i teologi
che i pizzicaruoli.
</p>

<p>
In non minore rinomanza salì Francesco Negri da Bassano. Per un amore
infelice entrò negli Agostiniani<a class="tag" id="tag184" href="#note184">[184]</a>; di nuovo l'amore lo trascinò fin ad
un assassinio, pel quale ricoverossi in Isvizzera. Legatosi con Zuinglio e adottatone
le dottrine, vuolsi l'accompagnasse alla conferenza di Marburgo nel
1529; alla dieta d'Augusta sostenne la piena libertà de' culti, che invece fu
limitata alle due Sette principali, e finì cogli Antitrinitarj.
</p>

<p>
Si annunziò che il suo carteggio fosse, or fa alquanti lustri, trovato in
Isvizzera e portato a Bassano, ma per quanto noi ne cercassimo, non trovammo
che due lettere, tra quelle onde il Baseggio arricchì quella biblioteca. Una è
di nessun interesse: nell'altra da Strasburgo il 5 agosto 1530 al molto reverendo
maestro Paolo Rossello di Padova parla del quanto, dopo spatriato, ebbe
a soffrire per Cristo; e come la quaresima precedente si fosse recato incognito
a Venezia e in altri luoghi d'Italia, ove trovò «diversi fratelli alli quali
narrai (dic'egli) diffusamente tutte le cose sì mie quanto dell'Evangelio. Li
nomi di essi fratelli sono questi. In Venezia parlai con prè Aloisio dei
Fornasieri di Padova, olim in monacato chiamato don Bartolomeo. In
Padova parlai con prè Bartolomeo Testa, al quale lasciai el benefizio mio,
che al presente è maestro de casa de monsignor Stampa. Deinde in una
villa sul Veronese, appresso Lignago tre ovver quattro miglia, il nome
della quale al presente non mi soccorre, parlai per due giorni copiosamente
con prè Marino Gujoto, <i>qui quondam monachus, dicebatur</i> don Pietro de
Padova. Ultimo loco, a Brescia ragionai cum don Vincenzo di Mazi per un
giorno continuo. Da questi adunque potrete intender tutto»<a class="tag" id="tag185" href="#note185">[185]</a>.
</p>

<p>
Dategli poi le nuove di Germania, conchiude: «Non potiamo se non aspettar
<span class="pagenum" id="Page_154">[154]</span>
qualche gravissima croce. <i>Orandum sine intermissione nobis ac vobis
est, ut Dominus ipse negotium suum defendat.</i> In Venezia non potei
parlar con frate Alvise, come desiderava, imperciocchè l'era andato a star
a Treviso, <i>prout</i> mi disse sua madre. Altro non mi occorre se non instantissimamente
pregarvi che vui e gli altri fratelli cristiani preghino <i>enixissime</i>
Dio per nui».
</p>

<p>
Il Negri prese stanza a Chiavenna come maestro, ma non pare vi fosse
pastore, giacchè il primo di tal chiesa fu Agostino Mainardi, vissuto fin al
1563, il quale anzi lo scomunicò come socciniano. Il Negri se ne scolpò a
Zurigo, poi pubblicò la propria professione di fede, confessando la divinità
e incarnazione di Cristo, e l'efficacia del battesimo e dell'eucaristia.
</p>

<p>
Le molte opere sue lo attestano dotto di greco e d'ebraico e delle quistioni
teologiche, ma scarso di gusto e d'eleganza. È notevole quella sulla
morte del Fanino di Faenza (non Fanno, come dice il Tiraboschi) e di Domenico
Cabianca di Bassano. Quest'ultimo avea militato con Carlo V, e delle
dottrine nuove fattosi apostolo, a Piacenza le predicò apertamente, onde
arrestato e ricusando ritrattarsi, fu appiccato nel settembre 1550.
</p>

<p>
Il Negri tradusse in latino il caso di Francesco Spiera da Cittadella. Ma
il suo scritto più famoso è la tragedia intitolata <i>Libero arbitrio</i>, stampata
il 1546, poi il 1550, poi in latino il 1559. È un atteggiamento
drammatico delle controversie religiose; e le invettive contro monsignor
della Casa, il Tedeschino, cioè monsignor Tommaso Stella vescovo di
Capodistria, il Muzio la fecero dallo Zeno attribuire al Vergerio<a class="tag" id="tag186" href="#note186">[186]</a>, da
altri a Luigi Alamanni o all'Ochino, ma non par dubbio sia del Negri,
che certamente si palesa ben addentro nelle quistioni che tratta, nelle
eresie di Lutero e Zuinglio, nello svolgimento de' dogmi, nell'introduzione
dei riti, nelle leggi canoniche, nelle istituzioni di Ordini.
</p>

<p>
L'azione accade in Roma, sulla piazza del Vaticano, regnante Paolo III,
e dura dal pranzo a sera; con personaggi reali, misti ad allegorie.
Fabio da Ostia, pellegrino tornato da Terrasanta, fa la protasi. Monsignor
Clero, figliuolo del papa e primo ministro del regno cattolico, simboleggia
il pontefice; nel cui palazzo tiensi il Concilio. Diaconato, maestro
di casa di monsignor Clero, diplomatico, sostenendo i diritti pontifizj, fa la
più fosca dipintura della Corte di Roma. Ammonio e Trifone, cancelliere e
notajo della dateria, rivelano gl'intrighi degli ecclesiastici; inoltre compajono
Orbilio servo, il cappellano di messer Clero e suo confidente, ipocrita
ignorante; l'angelo Rafaele e la Grazia giustificante, mandati in terra a
uccidere il Libero Arbitrio, e condannar il papa come anticristo.
</p>

<p>
Il papa, convocato il Concilio per reprimere la ribellione, sembra sulle
prime riesca a conservare la sua illimitata autorità. Fabio da Ostia, reduce
da Palestina, imbatte il Discorso Umano, dal quale ode la rivolta de' Settentrionali
contro il re Libero Arbitrio; Diaconato sopraggiunto gliene espone le
<span class="pagenum" id="Page_155">[155]</span>
ragioni, e come Libero Arbitrio fosse coronato re dal papa, che gli concesse
il regno delle buone opere, gli altri possessi riservando per sè e per l'unigenito
suo monsignor Clero, che dotò colla provincia sacramentaria, cui
capitale è l'Ordine sacro, paese diviso in molte contrade, in ciascuna delle
quali stanzia una gerarchia diversa, fra cui primeggia il concistoro dei cardinali,
e ciascun cardinale tien una Corte sontuosa della quale si dipingono
i disordini.
</p>

<p>
Partito il pellegrino, Ermete, interprete del Concilio di Trento, esce a
raccontar a Diaconato quai discorsi tennero fra i bicchieri i teologi, banchettati
da monsignor Clero: cioè le quistioni intorno alla Riforma, e le
decisioni del Concilio, statuenti l'inviolabile volontà del papa e la illimitata
sua podestà, condannando chiunque sparge massime contrarie, o interpreta
al popolo le divine scritture in modo differente. Felino, spenditor del Concilio,
racconta grossolamente gli stravizzi, cui s'abbandonarono i teologi.
</p>

<p>
Al secondo atto, Libero Arbitrio e i suoi ministri, Discorso Umano segretario
e Atto Elicito maestro di casa, cioè i due impulsi dell'animo a operar
con libertà, discorrono sopra una lettera dell'imperatore, che gl'istruisce dei
progressi della Riforma in Germania. Il re fa cercar nella dateria documenti
che provino il loro legittimo possesso; i quali son letti dal notajo, e commentati
dal buffone alla guisa che potete immaginare; enumerandosi i varj Ordini
religiosi, le ricchezze e le colpe loro, le dignità clericali, le istituzioni
di luoghi pii e di congregazioni secolari; poi si discute della confessione,
della eucaristia, dell'orazione, della messa, delle limosine, dei suffragi, delle
indulgenze; con un incidente drammatico per mostrare che a denaro si
ottiene qualunque assoluzione.
</p>

<p>
Al terzo atto, Discorso Umano, per commissione del re, partecipa a monsignor
Clero e a Diaconato che in segreto colloquio esso re e il papa conchiusero
di scomunicare e combattere gli eretici tedeschi, emanare severissimi
banditi, inacerbire l'Inquisizione: a tal uopo si convochino i cardinali, prescelti
alla congregazione del Sant'Uffizio. Diaconato vorrebbe che Felino
ritrattasse le calunnie date ai prelati; e poichè questo invece rincarisce le
accuse<a class="tag" id="tag187" href="#note187">[187]</a>, vien interrogato Ermete, il quale mostrando sostenerli, gli appunta
d'ignoranza e nequizia: dove espone anche una quistione sorta fra
Zuinglio ed Echio, in cui il primo esce vincitore.
</p>

<p>
Al quarto atto, i santi Pietro e Paolo in arnese da pellegrini presentansi a
Bertuccio, cugin di Pasquino, e riconosciutolo propenso alle novità, gli si manifestano,
dicendo esser venuti dal cielo a Roma onde chiarirsi quanto ci
avesse di vero nelle notizie da Pasquino recate in cielo circa le innovazioni
papali contrarie alla divina scrittura. Mentre essi van cercando maniera di
penetrar nella Corte, monsignor Clero esce con Felino discorrendo della congregazione
di cardinali eletta per inquisire; dove Bertuccio si pone a inveir
contro costoro e contro monsignor Della Casa, il Muzio giustinopolitano, il
<span class="pagenum" id="Page_156">[156]</span>
vescovo Stella, ed altri impugnatori della Riforma. I due apostoli, convintisi
del traviamento della Corte romana, declamano in modo, che Bertuccio
si converte affatto alle dottrine di Lutero e Zuinglio, dei quali sono esposti
i dogmi e le discipline.
</p>

<p>
Al quinto atto, la catastrofe s'avvicina. L'angelo Rafaele e la Grazia Giustificante
scesero dal cielo; questa decapita il re Libero Arbitrio: l'angelo
racconta il caso ai due apostoli, e il papa esser l'anticristo, e grave giudizio
sovrastare alla cattolica potestà. Fra ciò sopraggiunge in trionfo la Grazia
Giustificante, e impone all'angelo di divulgare per tutto la sentenza da Dio
pronunziata contro l'intruso tiranno, che «l'Anticristo sia, col coltello dello
spirito che è la parola di Dio, a poco a poco ucciso»; e ragionando cogli
apostoli, mette a parallelo i canoni sacri colle dottrine di Roma, rilievandone
le contraddizioni<a class="tag" id="tag188" href="#note188">[188]</a>.
</p>

<p>
Come già vedemmo a Treviso e a Modena, così a Vicenza nel 1546 era
una adunanza di eletti ingegni, quali Valentino Giulio di Cosenza, il Paruta,
il Gribaldo, il Biandrata, Giampaolo Alciato, l'Ochino, Lelio Soccino, che
intertenevansi di dispute religiose, e spingeano la critica fino a negare la
Trinità. Le persecuzioni allora cominciate gli obbligarono a disperdersi, e
andarono pel mondo apostoli di eresia. Giulio Ghirlanda trevisano e Francesco
di Ruego, malgrado la nobiltà, la ricchezza e la fama, vennero messi
a morte, e dagli Unitarj sono contati fra i loro martiri<a class="tag" id="tag189" href="#note189">[189]</a>.
</p>

<p>
È singolare che di quell'accademia, della quale tanto si discorre, nulla si
sa, nè tampoco il titolo, o dove s'adunasse, o il decreto che la condannò. La
tradizione, forse non fondata che sulla bizzarria della facciata, porterebbe si
raccogliesse nella casa Pigafetta o in una nel pianoro vicentino, ove i colli
a Lonedo si attaccano alla montagna; e segnasi la via per la quale fuggendo
ricoverarono in Germania.
</p>

<p>
L'eresia dovette essere favorita dal disordine in cui la Chiesa vicentina era
abbandonata dal cardinale Ridolfi, tantochè ne fu mosso rimprovero davanti
al Concilio dal vescovo di Calaora, ch'era stato mandato colà da Paolo III
quando ideava raccoglier il Concilio nella gentile città. Certamente i sopranominati
apparvero poi fra gli Antitrinitarj, sicchè possiamo indurne
che questa eresia vi fosse comune. Principalmente la famiglia Thiene fu
involta in quella persecuzione. Giulio e Brunoro, esigliati nel 1532, si erano
ricoverati a Mantova colle mogli, di casa Camposampiero. Quivi Giulio
uccise la cognata, sotto pretesto di averla côlta in colpa, ma dissero per
trarne a sua moglie l'eredità: questa moglie stessa fu trucidata nel 1553,
non sappiamo da chi. Giulio è nominato in una sentenza dell'Inquisizione
di Vicenza del 4 aprile 1570, e in una di quella di Cremona del 1580, per
le quali era spogliato dei beni, ch'egli però avea già trasferiti ne' figliuoli.
Stabilì poi la sua casa in Francia ove si propagò.
</p>

<p>
Odoardo Thiene, conte di Cicogna, feudo padovano, generoso protettore
<span class="pagenum" id="Page_157">[157]</span>
de' letterati e del Palladio, lasciata la patria del 1557, si pose in Isvizzera,
favorendo chi fuorusciva per religione; ricevette la dedica del discorso di
Alessandro Trissino, pur vicentino e pastore a Chiavenna, intorno alla <i>Necessità
di ritirarsi a vivere nella Chiesa invisibile di Gesù Cristo</i> (1572):
morendo nel 1576 lasciò erede principale Giulio, e destinò esecutori testamentarj
Teodoro Beza, Nicola Balbani, Prospero Diodati.
</p>

<p>
Dalla Camposampiero era nato Tiso Thiene, a cui il padre fece dono della
sostanza: ma l'Inquisizione di Cremona cassò quell'atto, perchè era tenuto
calvinista: e la donazione fruttò ai nipoti, che tornarono al culto degli avi.
Dalla Camposampiero nacque pure Antonio, che visse in Francia, ed era
signore di Chelles e Tourane nel Delfinato. Il Sant'Uffizio di Cremona non
tenne buona la procura che, al 3 giugno 1569, stando in Basilea, fece in
Francesco Borroni, il che lo dà a credere eretico; ma dovea discordare dal
conte di Cicogna, che lo espunse da' suoi eredi, col pretesto fosse già ricco.
</p>

<p>
Alessandro Thiene fece testamento l'11 maggio 1566, prima di fuggire da
Vicenza: morì nel 1568 in Spira: e i suoi beni furono confiscati dalla
Inquisizione di Cremona.
</p>

<p>
Nicolò, magistrato municipale nel 1558, esulato da Vicenza divenne scudiero
di Enrico III e fe testamento nel 1579. Aveva moglie una Leoni di
Padova, dalla quale generò Ermes, che anch'egli abbracciò i riti calvinici,
e visse a Corcelles. In Francia andò pure, probabilmente per causa di religione,
Adriano Thiene, amico del Palladio, che fece testamento nel 1550.
</p>

<p>
Di questa famiglia era economo Francesco Borroni vicentino, a cui dicemmo
ch'essi diedero una procura da Basilea il 3 giugno 1569. Venuto
a Cremona per affari de' suoi principali nel feudo di Rivarolo, vi fu preso
dall'Inquisizione, che questo feudo confiscò, e lui condannò al fuoco il 3
agosto 1580.
</p>

<p>
Coi Thiene aveano grand'entratura i Pelizzari, che li seguirono nell'esiglio,
e posero banca a Lione.
</p>

<p>
A Londra si piantò Gaspare Gato mercante di seta, e alla regina Elisabetta
regalò un par di calze, fatto con seta nata, filata e tessuta in Inghilterra.
Le espressioni de' contemporanei fan credere appartenesse alla società
ereticale.
</p>

<p>
Alcune frasi del testamento del 1575 fecero noverar fra gli aderenti al
calvinismo anche Volpe Brunoro.
</p>

<p>
Una lettera del 7 marzo 1591 di Gabriele Capra narra che i figli di
Marcantonio Franceschini tolsero per forza una loro sorella al convento, e
la voleano convertire; ma questo non basta per farli credere eretici.
</p>

<p>
Di Giulio Pace, altrove da noi mentovato, fu quartogenito Giacomo, che
tornò cattolico, e stette professore a Padova. Una sentenza del 5 luglio 1570
del tribunale ecclesiastico di Vicenza, firmata da Antonio Rutilio vicario
generale e frà Andrea da Materno inquisitore speciale, condannava Francesco
<span class="pagenum" id="Page_158">[158]</span>
Renalda e Giambattista Trento. Quest'ultimo, ricoverato in Inghilterra
e postosi ospite del ministro di Stato Francesco Walshingam, protesse i profughi
per religione: nel testamento del 2 marzo 1588 beneficava i fratelli
Pelizzari suddetti; i suoi libri ed altro lasciava alla chiesa italiana in Londra,
nominando esecutore il Walshingam, e volle esser colà sepolto in San
Nicolò.
</p>

<p>
Nel martirologio di Ginevra è notato Ricetto da Vicenza, che il 15 febbrajo
1565 a Venezia fu posto sopra le famose due gondole unite, che
poi separandosi lasciavano cadere in mare il condannato. Ivi cercò un
mantello perchè sentivasi freddo. «Che freddo? (gli rispose alcuno). Ben
maggiore n'avrai ben tosto in fondo al mare. Che non cerchi piuttosto
salvar la tua vita? Fin le pulci fuggono la morte» — «Ed io (rispose)
fuggo la morte eterna».
</p>

<p>
In un manuscritto di memorie autografe, or posseduto da monsignor
Marasca di Vicenza leggesi: «1559 a dì primo zunio morse ne le preson
monsignor Augustin da Cittadella, e dappoi morto fu posto in Campo
Marzo, e lì brusado per luterano»<a class="tag" id="tag190" href="#note190">[190]</a>.
</p>

<p>
All'11 marzo 1585 Giovanni Strozzi scriveva al granduca di Toscana da
Trento: «Qui s'è detto che inverso Lione sono state intercette lettere di
Vicentini, che da Vicenza mandavano a quelli di Lione, confortandoli a
difendersi costantemente e non dubitare, perchè presto verrebbe tempo
che tutti insieme godrebbero della comune vittoria». E al 15: «Essi inteso
che a Vicenza sono stati presi, per ordine del consiglio dei Dieci, alcuni
gentiluomini per conto d'eresia, forse per occasione di quelle lettere intercette,
che per l'altra dissi a vostra eccellenza illustrissima».
</p>

<p>
Del poeta Gian Giorgio Trissino accennammo altrove le libere critiche
contra il clero, ma non v'è ragione di aggregarlo ai miscredenti. Fra i tanti
che v'aspiravano, egli fu prescelto a sorreggere lo strascico del manto papale
nella coronazione di Carlo V a Bologna. Venuto nel 1542 a lite col
figlio Giulio ecclesiastico, lo dipingeva qual luterano, sedotto da Pellegrino
Morato e da un prete Salvago, probabilmente vicentino; e che seguisse e
favorisse gli eretici, e ne adduce qualche prova.
</p>

<p>
Carlo Sessi nacque da Gian Lodovico e Caterina Confalonieri a Sandrigo,
donde i suoi erano feudatarj, e donde lo menò via il vescovo di Calaora,
ch'era al seguito di Carlo V, e gli diè sposa una nipote. Dicemmo come fosse
vittima dell'Inquisizione di Spagna l'8 ottobre 1559. I suoi figli rimpatriati,
si stabilirono a Verona.
</p>

<p>
È noto come nel 1560 si trattava di congregar il Concilio generale a
Vicenza: ma la Signoria veneta vi renuiva perchè potrebbe nel Turco
destar sospetti che, sotto velo di religione, si macchinasse altro; e perciò
molestare i sudditi della serenissima.
</p>

<p>
Grand'avversario degli eretici mostrossi san Gaetano Thiene da Vicenza,
<span class="pagenum" id="Page_159">[159]</span>
il quale vantasi d'averne convertiti molti sul patibolo, come fecero pure i
Teatini da lui istituiti, e introdotti in patria nel 1595. Dopo quest'anno
era da quel Sant'Uffizio condannato a morte Francesco detto il Tartarello,
per eretico relapso; ma un Teatino riuscì a farlo ricredere e salvarsi. Presto
vi erano stati introdotti anche i Barnabiti, che vi fondarono l'Opera della
missione per ricoverare convertite, e teneano congregazioni di laici per
opporle a quelle di eretici. Convien dire fossero benedetti di molti frutti,
giacchè nel 1550 i loro avversarj sollevarono una persecuzione contro di
essi, tacciandoli di turbolenti e fin di eretici, e riuscendo a farli cacciare.
</p>

<p>
Sappiamo di altri protestanti che abitavano il paesello di Calvene. A
Schio ed Arzignano nel 1562 allignava la setta degli Angelicati, a estirpar la
quale fu mandato il padre Pagani. Don Silvestro Cigno prete vicentino, predicator
famoso tra il 1541 e 1570, deplorava esistesse colà la setta dei Donatisti
e dei Ribattezzatori. Girolamo Massari d'Arzignano, a Strasburgo insegnò
medicina. Alcuni tra' suoi amici e settarj, sbigottiti dalla persecuzione, eransi
professati cattolici, e lui l'esortavano a far altrettanto, togliersi dalla comunione
ereticale, e venir a una conferenza con essi. Egli ricusò, temendo
fosse un lacciuolo per catturarlo, ma perchè alcuni gliene davano colpa,
scrisse un libro, ove finge che un Eusebio Uranio, prigioniero a Roma, renda
conto della sua credenza davanti al papa e all'Inquisizione. Son tre giornate:
i giudici parlano pochissimo, troppo l'accusato che esce in lunghe digressioni<a class="tag" id="tag191" href="#note191">[191]</a>.
Nel 1536 stampò <i>De fide ac operibus veri christiani hominis ad
mentem apostolorum, contra evangelii inimicos</i>, nella cui prefazione accenna
a molti italiani dimoranti in Basilea. Fe pure una versione latina e
parafrasi del trattato d'Ippocrate <i>De natura hominis</i> (Strasburgo, 1564),
una grammatica tedesca ed una ebraica, e morì a Strasburgo il 1564.
</p>

<p>
Domenico Cabianca di Bassano, d'anni trenta, fu condannato a morte dal
Sant'Uffizio di Cremona, e alcuni dicono fosse il primo che venisse ucciso
a Roma per apostasia: come di martire ne scrisse la vita Francesco Negri.
</p>

<p>
In Valtellina nel 1594 troviamo profugo a Morbegno Bernardo Passajotto,
vicentino. Poi quando que' valligiani uccisero tutti i Protestanti, caddero
fra questi Anna Liba di Schio, moglie d'Antonio Crotti, con un bambino
alla mammella, e Paola Beretta monaca pur di Schio, che fuggita di convento,
avea sposato il frate Carolini. Quest'ultimo, tradotto a Milano, dicono
si salvasse abjurando.
</p>

<p>
Nella biblioteca Silvestriana di Rovigo esistono gli Elogi de' Rodigini di
Giovanni Bonifazio, fra' quali è menzionato Domenico Mazzarella, eccellente
nella legale e nella poesia, che dettò in italiano un dialogo della filosofia
nel 1568, e altri lavori, ma <i>tristi fato has regiones penitus deserere
coactus est</i>.
</p>

<p>
Baldassare Bonifazio, altro biografo, ricorda Teofrasto Mazzarella figlio
di Domenico, nato in gran povertà, brutto, guercio, ma di bell'ingegno
<span class="pagenum" id="Page_160">[160]</span>
nelle leggi, nella poesia e nella fisica, che scrisse in italiano un sermone
della filosofia: ma poi, quasi fossegli guastato lo spirito dal corpo, mentre
la patria prometteasi da lui gran cose, <i>factus pharabuta, perduellis, disertorque
fidei, Genevam repente contendit, ubi sumptus inter novatores magister
et ecclesiastes, maximos quoque apud hostes catholicæ religionis
obtinuit honores, si tamen infamibus viris in ignominioso impiorum
asylo ullus esse honor potest</i>. E in nota è soggiunto che fu scomunicato e
dichiarato infame in chiesa di San Francesco.
</p>

<p>
Pare che Domenico e Teofrasto sian una persona sola. Un trattato di massime
religiose stampato a Ginevra accenna in fatti «Mazzarella Domenico
accademico degli Addormentati in Rovigo: pei rigori dell'Inquisizione
abbandonò la patria e si recò a Ginevra ove si fece calvinista: diventò
predicante di quella comunità, e cangiò il suo nome in quel di Teofrasto;
è fama che morisse assassinato nel letto da un domestico sul finire del
secolo <span class="scp">XVI</span>». I riscontri che cercammo nella sua patria poco ci soccorrono.
</p>

<p>
Neppure il Friuli fu mondo di eresie. Nel 1558 il senato veneto deputò
commissarj, che uniti a quelli del patriarca d'Aquileja, inquisissero alcuni
eretici in Cividale<a class="tag" id="tag192" href="#note192">[192]</a>: al tempo stesso che il luogotenente del territorio di
Gradisca metteva in avviso il capitolo d'Aquileja contro il suo vicario di
Farra, il quale ricusava levare e accompagnar i morti secondo l'antico rito;
toglieva le divote immagini, e vietava a' suoi il venerarle<a class="tag" id="tag193" href="#note193">[193]</a>.
</p>

<p>
Il Grimani patriarca d'Aquileja fu processato dalla Inquisizione di Roma
per opinioni intorno alla predestinazione; laonde nella promozione de' cardinali
del 1561 fu escluso, malgrado le istanze della Signoria di Venezia;
dovette ritrattarsi a' piedi del papa, e non fu assolto se non dal Concilio Tridentino,
ove molti teologi opinarono che le sue sentenze erano quelle di sant'Agostino
e de' santi padri.
</p>

<p>
Nel 1571 il luogotenente della Patria del Friuli, richiesto dal vicario del
patriarca e dall'inquisitore, spediva Zanetto Foresto, accusato d'eresia,
come da una ducale di quell'anno nell'archivio di Udine<a class="tag" id="tag194" href="#note194">[194]</a>, ove ha pure
un decreto del luogotenente del 1580, che annulla un processo in materia
d'eresia, fatto in Gemona dagli Inquisitori senza che vi assistessero il luogotenente
e due dottori, a norma delle leggi.
</p>

<p>
Giorgio Rorario di Pordenone credesi autore delle note marginali alla
Bibbia tedesca di Lutero<a class="tag" id="tag195" href="#note195">[195]</a>.
</p>

<p>
Col Vergerio avea tenuto corrispondenza Orazio Brunetti di Porcia, militare,
istruito nella medicina dallo Zarotto di Capodistria. A Venezia nel 1548
stampò lettere, che abbondano in senso protestante, e combatteva il cattolicismo
collo svisarlo in molti opuscoli italiani, nè pregevoli per scienza nè
belli per forma, senza lealtà nè convinzione.
</p>

<p>
È memoria di Bernardino Gorgia, che, sul fine del Cinquecento, fuggito
<span class="pagenum" id="Page_161">[161]</span>
dalle carceri del Sant'Uffizio di Udine, predicò le massime luterane nella
parte austriaca del Friuli, insieme con Federico Soriano di San Vito<a class="tag" id="tag196" href="#note196">[196]</a>.
</p>

<p>
Jacopo Maracco, vicario del patriarca d'Aquileja, diffuse colà le massime
nuove, e non profittando quanto desiderava, si volse a predicarle nella
parte veneta del Friuli, dove già la bandivano il Primosio, il Vergerio,
Nicola da Treviso, gli anzidetti Gorgia e Soriano.
</p>

<p>
Nel 1567 col Carnesecchi fu mandato al fuoco un frate di Cividal di
Belluno come relapso. Chi era?
</p>

<p>
Giulio Maresio, essendo di diciotto anni tornato in Belluno dallo studio di
Bologna verso il 1541, fu circuito da un Francescano imbevuto delle nuove
dottrine, dandogli anche a leggere scritture ereticali. Ma quando nel 1551
ebbe a Padova ottenuto il grado di dottore in teologia e di guardiano nei
Conventuali di Belluno, quel frate per invidia lo accusò di eresia al vescovo,
il quale mandollo a Venezia all'inquisitore. Poichè questi volea metterlo
in carcere, egli fuggì a Roma presso il generale Giacomo di Montefalco: e
trovandolo morto, raccomandossi al cardinale Maffeo protettor dell'Ordine,
che umanamente lo accolse e lo spedì a Bologna. Quivi il reverendo Giulio
Magnano lo chiuse in prigione, minacciandolo della galera e del rogo se
non confessasse d'aver dubitato d'alcuni articoli di fede; e fu obbligato leggere
una formola di ritrattazione, e condannato a cinque anni di confino
in Polonia. Il quarto anno, Florio Maresio suo fratello gli dava buone speranze
da parte del generale Magnano; ma altri misero in sospetto l'inquisitore
se lo lasciasse rimpatriare. Fu allora che il Lismanino, giunto colà
dalla Svizzera, lo persuase a gittar la tonaca, e andare apostolando con lui;
lo spedì poi a studiar greco ed ebraico in Isvizzera, dove Lelio Soccino lo
tenea ben d'occhio perchè non si restituisse in Italia, come ne mostrava
sempre intenzione. In fatto, dolente per la morte di suo padre, e disgustato
dell'Ochino, di Pietro Martire, del Soccino, fuggì in Polonia, e ritornò alla
Chiesa e al suo convento. Nel 1566 gli fu fatto il processo dalla curia di
Belluno, nel quale trovammo lettera sua, dal convento de' Francescani di
Cracovia il 1560, in cui ad un suo superiore racconta questi fatti<a class="tag" id="tag197" href="#note197">[197]</a>; e
potrebbe darsi fosse egli appunto il frate che venne arso col Carnesecchi.
</p>

<p>
Nella contea di Gorizia penetrarono alcuni luterani della Carniola e della
Carintia<a class="tag" id="tag198" href="#note198">[198]</a>, ma erano poco favoriti; Giovanni Rauscher parroco vigilava
perchè non sorgessero eretici, ed erano esigliati dal principe.
</p>

<p>
Del Lismanin di Corfù, e del Lucar di Candia parliamo altrove. Al 20 febbrajo
1582 il residente veneto a Roma, informava della pubblicazione
di diciasette inquisiti dal Sant'Uffizio, tre dei quali furono mandati al fuoco
come relapsi, fra i quali Jacobo Paleologo di Scio, famoso eresiarca unitario,
che riprovato per eccessivo sin da Fausto Soccino, girò assai per la Germania
finchè fu tradotto a Roma. Lo nominammo nei Discorsi XXXII.
</p>

<p>
Matteo Flach, nato in Albona d'Istria nel 1520, e noto col nome di Flacius
<span class="pagenum" id="Page_162">[162]</span>
Illiriens, studiò belle lettere a Venezia sotto l'Egnazio, e voleva ridursi monaco,
ma un suo parente, provinciale de' Cordelieri, lo dissuase; andasse
piuttosto in Germania. Questo provinciale era Baldo Lupatino di Albona,
che molto adoprò a difondere la riforma nel Veneto, e che preso, fu in Venezia
tenuto prigione venti anni, e dopo questi buttato in mare. Il Flacio
a Wittenberg si pose scolaro di Lutero e Melantone, che molte accoglienze
gli fecero, e cominciò la storia ecclesiastica, famosa sotto il nome di <i>Centurie
di Magdeburgo</i>.
</p>

<p>
Espertissimo nel cavar fuori documenti antichi, fra il resto trovò una
Messa de' primissimi tempi del cristianesimo<a class="tag" id="tag199" href="#note199">[199]</a>. I Luterani ne menarono
vanto come diversissima dagli usi recenti di Roma; ma postavi maggior
attenzione, trovaronla sfavorevole ai loro dogmi, e diedero opera a sopprimerne
tutte le copie, mentre il cardinale Bona la ristampò al fine de' suoi
<i>Liturgici</i>.
</p>

<p>
Nel <i>Catalogus testium veritatis</i> (Basilea, 1556) il Flacio schierò le persone
e scritture che prevennero o sostennero il protestantesimo. Incitatissimo
contro il papato, però nelle opinioni non sempre si conformava ai capi, che
lo diceano accattabrighe, intollerante: causò disordini, e parea che di questi
si giovasse per tener in freno i principi. Mentre Melantone, che all'amor
della pace avrebbe sagrificato tanto, scrisse un libro delle cose indifferenti
(<i>De adiaphoris</i>), ove vuole non s'abbia a ostinarsi nel ripudiar riti e cerimonie,
purchè non inchiudano idolatria, Flacio furibondo urlava si dovrebbero
devastar le chiese, minacciar i principi d'insurrezione, piuttosto che
tollerare una sola cotta<a class="tag" id="tag200" href="#note200">[200]</a>. Sosteneva in tutta forma che il peccato originale
è la sostanza dell'uomo decaduto; sublimazione dell'errore, che eccitò moltissimi
contraddittori.
</p>
</div>

<div class="chapter">
<p>
<span class="pagenum" id="Page_174">[174]</span>
</p>

<h2><a id="disc46"></a>
DISCORSO XLVI.
<span class="smaller">VENEZIA INTERDETTA. FRÀ PAOLO SARPI. IL DE DOMNIS.</span>
</h2>

<p>
Con quanto iroso disprezzo i rivoluzionarj di settant'anni fa abbatterono
l'italiana Venezia perchè antica, con altrettanta ammirevole pietà noi riguardiamo
a quella gloriosa repubblica, che sempre ebbe per grido «Italia
e indipendenza»: che aspirava all'egemonia di tutta la penisola, cui avrebbe
ridotta a repubbliche municipali, invece degl'infausti principati: finchè la
Lega di Cambrai, primo delitto della politica nuova, non venne a spezzare
quella che gli ambiziosi chiamavano sua ambizione.
</p>

<p>
I Veneziani erano stati i primi ad accettare il Concilio di Trento, sicchè
Pio IV, oltre encomiarli, donò alla Repubblica il magnifico palazzo a Roma
che tuttavia si dice di Venezia, con desiderio vi risedesse continuo un
loro ambasciadore, siccome fu fatto. La serenissima in ricambio donò per
residenza del nunzio in Venezia il maestoso palazzo Gritti. Nè queste cortesie,
nè l'attenzione in perseguitare gli eretici, toglievano che i Veneziani
si tenessero sempre sulle guardie nel trattare coi pontefici; riservavansi
di concedere o ricusare l'erezione di chiese e conventi: di governare gli
studj, eccetto i puramente ecclesiastici; di regolare le esteriorità del culto,
e proteggerle; di riscontrare gli atti che venivano da Roma, e darne
l'<i>exequatur</i>: non volevano impacci di ecclesiastiche immunità nel punire
i delitti comuni<a class="tag" id="tag201" href="#note201">[201]</a>; anzi spingevano l'ombrosità fino a temere che i
preti colla virtù acquistassero influenza sulla plebe. «La ragion di Stato
non vuole che i suoi sacerdoti siano esemplari, perchè sarebbero troppo
riveriti ed amati dalla plebe»; è scritto nel <i>Discorso aristocratico sopra
il governo de' signori Veneziani</i><a class="tag" id="tag202" href="#note202">[202]</a>. Un Gesuita raccoglie i gondolieri ogni
festa per istruirli nelle cattoliche verità? la Signoria riflette che i gondolieri
praticano con persone d'ogni grado, e quindi possono servire allo spioneggio,
e proibisce quella congregazione, ed espelle il Gesuita. Un altro declama
contro il carnevale, asserendo che quel denaro si spenderebbe meglio in
<span class="pagenum" id="Page_175">[175]</span>
soccorrere il papa nella guerra contro i Turchi, minacciosi alla Repubblica;
e la Signoria lo sbandisce.
</p>

<p>
Il clero indistintamente era tenuto sottoposto alla giurisdizione dei Dieci
ed escluso dagli uffizj civili: qualora si recassero in discussione affari relativi
a Roma, venivano rimossi dal Consiglio i <i>papalisti</i>, vale a dire che avessero
aderenza con quella Corte, o soltanto parentela negli Stati pontifizj: e il 9 ottobre
1525 i Dieci risolsero, chi avesse figli o nipoti negli Ordini fosse escluso
nel trattar qualunque affare concernente Roma. Allegando che il custodire
Corfù e Candia, antemurali della cristianità, costava più di cinquecentomila
scudi l'anno, Venezia ottenne dal papa un decimo delle rendite ecclesiastiche,
non escluse quelle de' cardinali. Alle trentasette sedi vescovili l'investitura
era data dal doge stesso, in nome di Dio e di san Marco; ma dopo
la lega di Cambrai la curia romana n'avea tratto a sè la collazione, lasciando
alla Signoria solo un quarto delle nomine, sebbene le altre non potessero
cadere che in sudditi veneti. Quando Innocenzo VIII pretese l'incondizionata
elezione dei vescovi di Padova e d'Aquileja, la Signoria si oppose,
com'anche alle decime ch'e' voleva levare sopra le istituzioni di beneficenza.
Pio IV nomina vescovo di Verona Marcantonio da Mula, allora ambasciatore
a Roma; e la Signoria ricusa riceverlo; così fa quando lo elegge cardinale, e ai
parenti suoi vieta d'assumere la veste purpurea di seta in segno di festa; e
ne manda scuse al papa, scrivendo: «Noi siamo schiavi delle nostre leggi,
ed in ciò consiste la nostra libertà». Nè volle che il Vendramin, eletto patriarca,
dovesse subire l'esame a Roma; proibì di ricevere o pubblicare la
bolla in <i>Cœna Domini</i>.
</p>

<p>
Gregorio XIII, quando volle ordinar la visita generale delle chiese venete,
come erasi fatto di tutta la cristianità, trovò somma opposizione: in nessun
tempo essersi ciò praticato nel dominio: ne sarebbero scompigliati i paesi
di rito greco o confinanti coi Turchi: si arrivò fin a minacciare di unirsi
alla Chiesa greca; e solo con somme precauzioni nel 1581 fu lasciata operare,
ma da prelati indigeni<a class="tag" id="tag203" href="#note203">[203]</a>.
</p>

<p>
Quando gli ambasciadori veneti andarono a Ferrara a congratularsi con
Clemente VIII dell'acquisto di quella città nel 1598, il papa chiese loro,
che anche la Repubblica ajutasse a quel ch'egli faceva cogli infedeli convertiti,
procurando ad essi modo di vivere, impiegandoli o come palafrenieri e
cavalleggieri, o a cavar terra o pietre o altro; che non lasciassero vivere
in ghetto gli Ebrei fatti cristiani; che molti vivendo in bigamia, sebben
questo reato spettasse al Foro laico, se ne lasciasse il giudizio all'Inquisizione
senza ledere la giurisdizione civile; che si procedesse con dolcezza
nell'esigere le taglie de' beni ecclesiastici<a class="tag" id="tag204" href="#note204">[204]</a>.
</p>

<p>
Della giurisdizione sovra persone ecclesiastiche Venezia era tanto gelosa,
che gl'Inquisitori di Stato, avuto spia come in casa del nunzio si discorreva
«che l'autorità del principe secolare non si estende a giudicar ecclesiastici se
<span class="pagenum" id="Page_176">[176]</span>
questa facoltà non sia concessa da qualche indulto pontifizio», stabilì che i
prelati paesani, i quali tenessero simili discorsi, fossero notati su libro apposito
come «<i>poco accetti</i>, e si veda occasione di farne sequestrare le entrate;
e se perseverino, si passi agli ultimi rigori, perchè il male incancrenito vuol
al fine ferro e fuoco». Quanto ai curiali del nunzio, se tengono di tali propositi
fuori della Corte, «sia procurato di farne ammazzar uno, lasciando
anche che, senza nome di autore, si vociferi per la città che sia stato ammazzato
per ordine nostro, per la causa suddetta»<a class="tag" id="tag205" href="#note205">[205]</a>.
</p>

<p>
Nel 1603 il nunzio movea querela perchè l'ambasciadore d'Inghilterra
facesse tener pubbliche prediche in sua casa: vero è ch'erano in inglese, ma
potrebbe anche presto voler farle in italiano. La Signoria rispose che, trattandosi
di re sì grande come l'inglese, e del quale è preziosa l'amicizia, non
poteasi impedir al suo ministro d'esercitare il proprio culto; vorrebbero
però pregarlo di non ammettere altra gente<a class="tag" id="tag206" href="#note206">[206]</a>.
</p>

<p>
Un frate a Orzinovi pubblica un libello contro un magistrato veneto, e
questo lo fa arrestare, togliendogli di mano il Santissimo, ch'egli avea preso
per garantirsi. Condannato un prete marchigiano, la Signoria manda al
patriarca che lo sconsacri; e poichè questi esitava, alcuni in Consiglio propongono
di dargliene ordine preciso; altri soggiungono che con ciò s'impiglierebbe
in futuro il corso della giustizia, e perciò si mandi al supplizio
senza degradazione. Egualmente la Signoria fa carcerare Scipione Saraceno
canonico di Vicenza e l'abate Brandolino di Narvesa nel Trevisano, imputati
di nefandità, e rinnova l'antico decreto che gli ecclesiastici non possano
acquistare beni stabili, e devano vendere quelli che ricevessero per testamento,
nè si fondino nuove chiese senza beneplacito del senato.
</p>

<p>
Se n'adontò Paolo V. Era egli stato Camillo Borghese, e salito papa senza
brighe, si credette eletto dallo Spirito Santo per reprimere gli abusi che
aveano abbassato la Santa Sede. Di rigorosa virtù, erogava dodicimila scudi
l'anno in limosine e doti; censessantamila ne spese in erigere quel maestoso
tempio ch'è Sant'Andrea della Valle, e moltissimi in doni a Loreto e
ad altre chiese e santuarj. Degli affari decideva egli stesso, anzichè riferirne
in concistoro; insistette perchè i vescovi risedessero; voleva istituir una
congregazione per istudiare i mezzi di ampliare l'autorità ecclesiastica e
<i>mortificar la presunzione de' governi secolari</i>, e ripeteva: «Non può darsi
vera pietà senza intera sommessione alla podestà spirituale». Per questa
lottò con Malta, con Savoja, col senato di Milano, coi governi di Lucca e
Genova non solo, ma con Francia e Spagna, e sempre prosperamente.
</p>

<p>
Col doge si trovava già in iscrezio per affari di decime, di franchigie, di
commercio, di guerra coi Turchi; e guardava di mal occhio questa Potenza,
oculatissima ad escluder gli ecclesiastici da ogni maneggio d'affari, a non
mantenere pensionarj a Roma, a esiger tasse anche dai beni ecclesiastici,
allegando ch'erano un terzo dell'intero territorio; a voler giudicare anche i
<span class="pagenum" id="Page_177">[177]</span>
preti per le colpe ordinarie: e anticipando una qualifica che Federico di
Prussia applicò a Giuseppe II, diceva al Contarini: «Signor ambasciatore,
con nostro grandissimo dispiacere intendiamo che i signori capi dei Dieci
vogliono diventar sagrestani, poichè comandano a' parocchiani che all'<i>Ave
Maria</i> serrino le porte delle chiese, e a certe ore non suonino le
campane».
</p>

<p>
Nato quell'aperto «pretesto di spiritualità» che dicemmo, scrisse minaccie
al doge, e non ascoltato, radunò un concistoro, nel quale quarantun cardinali,
eccetto un solo veneziano, convennero non potersi spingere più oltre la tolleranza:
sicchè il papa mandò monitorj il 25 dicembre 1605, poi la scomunica,
espressa con una severità che ripugna ai tempi<a class="tag" id="tag207" href="#note207">[207]</a>. La Signoria se ne mostrò
addolorata, ma non cambiò tenore. Potea facilmente rassettar la cosa col consegnare
al Foro ecclesiastico uno dei due arrestati; ma prevalse il puntiglio e
il voler braveggiare contro la maggiore autorità; ed avviluppandosi nelle
meschinità consuete a chi fa guerra ai preti, intimò guai a chi «lasciasse
pubblicare il monitorio»; impose che gli ecclesiastici continuassero le uffiziature
pubbliche e ad amministrar i sacramenti: dietro ciò guerricciuole
contro chi disobbediva; ai vescovi di Brescia, e di Treviso, al patriarca di
Udine minacciar confisca e peggio; si citino l'arcidiacono Benaglio e l'abate
Tasso; si puniscano preti e frati d'Orzinovi e il Lana arciprete del duomo
di Brescia, renitenti; si obblighi ai divini uffizj l'inquisitore di Brescia, che se
ne astiene allegando le sue molte occupazioni: e perchè reluttò, sia bandito;
si scarceri il priore dei Domenicani, dacchè promise obbedire al Governo;
s'arrestino i commissarj apostolici: lamenti contro i frati di Rodengo, contro
i rettori di Verona per renitenze di que' preti: lode ai rettori di Bergamo
per aver ingiunto ai cappelletti e soldati côrsi d'impedire a qualsivoglia
curato di partirsi dai luoghi, nello spirituale sottoposti all'arcivescovado
milanese; suggerir che il conte Martinengo generale di cavalleria, sotto
pretesto d'andare a caccia, vada a rinfrancare que' curati nell'obbedienza; i
rettori <i>così alla sorda</i> chiamino due o tre per volta i confessori, scandaglino
le loro opinioni in materia d'interdetto, e i renitenti puniscano a loro arbitrio;
si sorveglino le monache che stavano in carteggio con Roma e non
andavano alla messa<a class="tag" id="tag208" href="#note208">[208]</a>. Al vicario del vescovo di Padova, che rispose farebbe
quanto lo Spirito Santo gl'ispirasse, il podestà soggiunse: «Lo Spirito
Santo ispirò ai Dieci di far impiccare chiunque recalcitra».
</p>

<p>
Bandironsi Gesuiti, Teatini e Cappuccini, i quali, tenendosi obbligati
d'obbedire al papa anzichè al principe secolare, andarono via processionalmente
dallo Stato, con un crocifisso al collo e una candeletta in mano<a class="tag" id="tag209" href="#note209">[209]</a>; e
restò proibito di scrivere e ricevere lettere a e da' Gesuiti, pena il bando
e la galera come pel lasciare figliuoli ne' loro collegi.
</p>

<p>
Sarebbe bizzarro e, mutati i costumi, avrebbe riscontro in altri tempi il
descrivere le intime dissensioni delle terre e delle famiglie sull'obbedire o
<span class="pagenum" id="Page_178">[178]</span>
no al pontefice; ne' conventi, monache le quali di soppiatto scrivono a Roma:
frati che tirano a sorte chi dovrà pubblicare le bolle dell'interdetto; altri
che vengono di nascosto a infervorare alla resistenza: e chi a dispetto suona
le campane: e chi procura venga celebrata la pasqua<a class="tag" id="tag210" href="#note210">[210]</a>: pure la Signoria,
più civile e più accorta che alcuni Governi sparnazzanti il preteso progresso,
non soffrì venisse insultata la religione, nè calpesta l'autorità, ch'è
il fondamento d'ogni viver civile: e quando un Servita in pergamo si permise
acerbe parole contro il pontefice, sin a dire che Paolo era divenuto
Saulo, essa lo disapprovò.
</p>

<p>
Tesi, apologie, consulti furono scritti e contro e in favore dai meglio reputati
giuristi<a class="tag" id="tag211" href="#note211">[211]</a>, e singolarmente dal celebre Menocchio, presidente al
senato di Milano; i più sostenendo ne' governi il diritto di esaminar i motivi
delle scomuniche e delle ordinanze pontifizie. Quel che ne sentissero i libertini
ci appare da Gregorio Leti che nella <i>Vita di Sisto V</i> scrive: «I frati
veneziani hanno tanto a cuore la riputazione della loro repubblica, che in
servizio di questa rinuncierebbero, per maniera di dire, Dio, non che il
papa e la religione; ed io trovo che tutti gli altri frati devono fare lo
stesso in servizio del loro principe, quantunque si veggano molti esempj
contrarj e scandalosi».
</p>

<p>
Durava ancora il tempo vagheggiato da Giulio II, ove non si mandasse
scomunica che sulle punte delle lancie: onde il papa faceva armi; armi facea
la repubblica, e al litigio prese parte tutta Europa, in tutta ritrovandosi
persone e cause interessate. La Spagna, che, attenta a ribadire il suo predominio
in Italia, guatava in sinistro questa republica che gliel contendea,
soffiava nel fuoco; rifiutò l'ambasciadore veneto come scomunicato; il duca
d'Ossuna diceva a Paolo V che i Veneziani non bisognava contarli per cristiani,
giacchè spesso aveano conchiuso trattati coi Turchi, espulso i Gesuiti,
cozzato col papa, parteggiato cogli eretici di Francia e d'Olanda. Di rimpatto
Enrico IV stimolava i Veneziani a suscitare disordini ne' dominj spagnuoli.
Più li favorivano l'Inghilterra, l'Olanda, il conte di Nassau, i Grigioni,
avversi al papa, e spinti dai predicanti, che speravano in quei dissidj
un'occasione di impiantare la Riforma in Italia, cioè proprio nella sede
del cattolicismo.
</p>

<p>
La franchigia di commercio, per cui Armeni, Turchi, Ebrei v'erano
egualmente i ben venuti, favoriva a Venezia l'indifferenza religiosa. L'autore
del <i>Discorso aristocratico sopra il governo dei signori Veneziani</i>
assicura che, venendo a morte un Luterano o Calvinista, permetteasi fosse
sepolto in chiesa, e i parroci non se ne faceano scrupolo; aggiunge però:
«Non ho mai conosciuto alcun veneziano seguace di Calvino o di Lutero
od altri, bensì d'Epicuro e del Cremonini, già lettore nella prima cattedra
di filosofia nello studio di Padova, il quale assicura che l'anima nostra
provenga dalla potenza del seme, come le altre dell'animal bruto e per
<span class="pagenum" id="Page_179">[179]</span>
conseguenza sia mortale. Seguaci di questa scelleratezza sono i migliori
di questa città, ed in particolare molti che hanno mano nel governo».
</p>

<p>
La proibizione de' libri rovinava le stamperie, che a Venezia erano in
gran fiore. Le idee democratiche, diffuse dalla scuola gesuitica, disturbavano
la dominante aristocrazia, che in conseguenza parteggiava pel potere
assoluto de' principi, e favoriva i Protestanti contro i Cattolici.
</p>

<p>
Campione del partito principesco ci si presenta Paolo Sarpi, frate servita,
uno de' migliori ingegni di quell'età anche nelle scienze positive. Teologo
della Repubblica, in quel litigio fu condotto ad esaminarne i titoli, e con ragioni
ed autorità sminuire l'ingerenza del papa ne' civili negozj, e contro le
dottrine democratiche de' Gesuiti sostenere che il poter de' principi deriva
immediatamente da Dio, e non è sottoposto a nessuno: il papa non aver diritto
di esaminare se le azioni d'un Governo siano colpevoli o no, poichè ciò
porterebbe a indagini incompatibili colla sovranità principesca. Sebbene
scrivesse per comando e «a norma delle pubbliche mire»<a class="tag" id="tag212" href="#note212">[212]</a>, venne ad
infervorarsene per modo, che suo distintivo rimase l'avversione alla santa
sede. Stampò allora (se pur è sua) la <i>Consolazione della mente nella tranquillità
di coscienza, cavata dal buon modo di vivere nella città di Venezia
nel preteso interdetto di papa Paolo V</i>, ove propone tali quistioni:
1º nel pontefice e nella Chiesa v'è autorità di scomunicare? 2º quali persone
sono soggette a scomunica, quali le cause di applicarla? 3º la scomunica
è appellabile? 4º è superiore il pontefice o il Concilio? 5º per ragion
di scomunica il principe legittimo può essere privato de' proprj Stati?
6º per impedire la libertà ecclesiastica s'incorre giustamente nella scomunica?
7º qual è questa libertà? e si estende solamente alla Chiesa, ovvero
anche alle persone di questa? 8º il possesso delle cose temporali spettanti
alla Chiesa è di diritto divino? 9º una repubblica come un principe libero
può restar privata dello Stato per causa di scomunica? 10º il principe secolare
ha legittima azione di riscuotere le decime, e legittima potestà d'ordinare
ciò che giovi alla repubblica sopra i beni e le persone ecclesiastiche?
11º ha per se stesso autorità di giudicare gli ecclesiastici? 12º quanto si
estende l'infallibilità del pontefice?
</p>

<p>
E rispondeva in somma, che la potestà del santo padre si limita a procurare
la pubblica utilità della Chiesa: il Cristiano, non che a quello dover
obbedienza cieca, pecca se la presta, ma deve esaminare se il comando è conveniente,
legittimo, obbligatorio; e quando il pontefice fulmina scomunica
o interdetto per comandi ingiusti e nulli, non s'ha a tenerne conto,
essendo abuso di podestà: la scomunica è ingiusta e sacrilega quando lanciata
contro la moltitudine; non può sussistere se non s'appoggia a peccato, anticipatamente
minacciato di scomunica: il Concilio di Trento, fuoco di Sant'Elmo
apparso nelle maggiori burrasche della Chiesa, ingiunge estrema
circospezione nell'infliggerla, ma erra quando vuole che, chi vi persevera un
<span class="pagenum" id="Page_180">[180]</span>
anno, sia dato all'Inquisizione come sospetto d'eresia; e quando vieta al
magistrato secolare d'impedire al vescovo di pubblicarla: le immunità ecclesiastiche
non sono di diritto divino. La Chiesa greca, sempre povera, patì
minori scandali che la latina. È patto tra il popolo e i ministri della
Chiesa che questi somministrino la parola e i sacramenti, quello il pane
corporale. I papi, non che la temporale, neppur sempre ebbero la sopreminenza
spirituale, e la usurparono favorendo principi usurpatori. Mentre
le cose umane col tempo svigoriscono, nella monarchia ecclesiastica cresce
l'autorità, non già la santità e la riverenza. I principi temporali non dipendono
che da Dio: nè Cristo poteva trasmettere al suo vicario la potestà
temporale ch'egli non esercitò. Il papa non ne ha veruna sui principi, non
può punirli temporalmente, non annullarne le leggi, o spogliarli de' dominj.
A rincontro gli ecclesiastici non han nulla che resti esente dalla podestà secolare,
e il principe esercita sulle persone e i beni altrettanta autorità che
sugli altri sudditi.
</p>

<p>
L'impugnar Roma era prova di tutt'altro che d'eroismo in una repubblica
sempre ricalcitrante alle pretensioni curiali; e frà Paolo, sbraveggiando il
papa, umiliavasi a Filippo II, preconizzandogli ridurrebbe schiave Europa
ed Africa, e muterebbe Parigi in un villaggio; porgevasi sommessissimo ai
nobiluomini del suo paese, e blandendo ad essi ed all'opinione interessata,
usurpavasi gli onori del coraggio. Come sentisse in fatto di libertà cel dicono
certe costituzioni da esso ideate pel suo Ordine, ove non dubita ricorrere
fin alla tortura; e l'insinuare alla Repubblica provedimenti tirannici: dai
giudizj escludere il dibattimento<a class="tag" id="tag213" href="#note213">[213]</a>; tenere ben depressi i nobili poveri;
opprimere le colonie levantine; ai Greci, come a belve, limar i denti e gli
artigli, umiliarli spesso, toglierne ogni occasione d'agguerrirsi, trattarli a
pane e bastonate, serbando l'umanità per altre occasioni; nelle provincie
d'Italia industriarsi a spogliar le città dei loro privilegi, fare che gli abitanti
impoveriscano, e i loro beni sieno comperati da Veneziani; quei che nei
consigli municipali si mostrano animosi, perderli se non si può guadagnarli
a qual sia prezzo: se vi si trova alcun capoparte, sterminarlo sotto qualsiasi
pretesto, cansando la giustizia ordinaria, e il veleno tenendo come
meno odioso e più profittevole che non il carnefice. Suggerisce una legge
rigorosa contro le stampe, atteso che «da pochi anni in qua escono quotidianamente
a stuolo libri, che insegnano non esser da Dio altro governo
che l'ecclesiastico; il secolare esser cosa profana e tirannia, e come una
persecuzione contro i buoni da Dio permessa: che il popolo non è obbligato
in coscienza obbedire le leggi secolari, nè pagar le gabelle e pubbliche
gravezze, e basta che l'uomo sappia far di non essere scoperto: che le
imposte e contribuzioni pubbliche per la maggior parte sono inique ed
ingiuste, ed i principi, che le impongono scomunicati: insomma i principali
magistrati sono rappresentati e posti in concetto dei sudditi per empj,
<span class="pagenum" id="Page_181">[181]</span>
scomunicati ed ingiusti; e se è necessario tenerli per forza, in coscienza è
lecita ogni cosa per sottrarsi dalla loro soggezione».
</p>

<p>
Contro il papa e contro Gesuiti e Cappuccini predicava pure frà Fulgenzio
Manfredi minorita, il quale poi andato a Roma con salvocondotto, ottenne
ricevimento cortesissimo e l'assoluzione: poi repente fu arrestato dal Sant'Uffizio,
e trovatogli libri proibiti, scritture ereticali e carteggi d'intelligenze
col re d'Inghilterra, fu appiccato ed arso.
</p>

<p>
Secondava al Sarpi frà Fulgenzio Micanzio da Passirano presso Brescia,
predicando con tale franchezza, che il medico Pietro Asselineau d'Orleans,
dimorante in Venezia e caldo in quei maneggi, per cui spesso scriveva consulti
invece di frà Paolo, ebbe a dire: «Pare Dio abbia per l'Italia suscitato un
altro Melantone o Lutero»<a class="tag" id="tag214" href="#note214">[214]</a>. Fece egli il quaresimale nel 1609 «con
libertà, verità e gran concorso di nobiltà e popolo, a dispetto del nuncio
e delle sue rimostranze», come scriveva Duplessis-Mornay.
</p>

<p>
Alle scritture che, in occasione dell'interdetto, pubblicavansi contro Roma,
esultavano i Protestanti; Melchiorre Goldast, Gaspare Waser, Michele Lingeslemio,
Piero Pappo ne esprimevano congratulazioni, faceanle tradurre e
divulgare; lo Scaligero viepiù, il quale scriveva: «Il signor Carlo Harlay
di Dolot m'ha detto di aver portato libri di Calvino a diversi signori di
Venezia, dove già molti hanno la cognizione degli scritti nostri»; e
divulgavasi la profezia di Lutero nell'esposizione del salmo XI: «A Venezia
sarà ricevuto il vangelo: e i poveri e gli oppressi cristiani liberamente si
sostenteranno e nutriranno, sicchè la Chiesa si moltiplichi».
</p>

<p>
Chi abbia vissuto appena questi ultimi anni, sa come le controversie con
Roma o l'avversione ad un papa infondano ardire e lusinghino speranze di
rompere colla Chiesa. Chi ciò cercasse non difettava in Venezia, quali Ottavio
Menino di San Vito, legale lodato e poeta latino, che molto scrisse in
proposito dell'interdetto, ed eccitava il Casaubono a fare altrettanto; Antonio
Querini, autore <i>dell'Avviso pernicioso</i>; l'erudito Domenico Molino;
Alessandro Malipiero, «uomo d'una pietà senza fuoco e senza superstizioni,
che era solito ogni sera accompagnare il Sarpi, a cui portava
un amore e venerazione singolare, che era tra loro vicendevole»<a class="tag" id="tag215" href="#note215">[215]</a>.
Aggiungiamo don Giovanni Marsilio, gesuita napoletano apostato, che
colà rifuggito, continuava a celebrar messa, benchè sospeso dal pontefice.
«Jeri morì don Giovanni Marsilio, (scriveva frà Paolo, di Venezia il 18
febbrajo 1612). Li medici dicono, che sia morto di veleno; di che io, non
sapendo innanzi, altro non dico per ora. Hanno bene alcuni preti fatto
ufficio con esso lui che ritrattasse le cose scritte; ed egli è sempre restato
costante, dicendo avere scritto per la verità, e voler morire con quella
fede. Monsieur Asselineau l'ha molte volte visitato, e potrà scrivere più
particolari della sua infirmità, perchè io non ho possuto nè ho voluto per
varj rispetti ricercarne il fondo. Credo che, se non fosse per ragion di
<span class="pagenum" id="Page_182">[182]</span>
Stato, si troverebbono diversi, che salterebbono da questo fosso di Roma
nella cima della Riforma: ma chi teme una cosa, chi un'altra. Dio però par
che goda la più minima parte de' pensieri umani. So ch'ella m'intende
senza passar più oltre».
</p>

<p>
Questi, e Leonardo Donato, Nicola, Pietro, Giacomo Contarini, Leonardo
Mocenigo ed altri aveano ritrovi in casa d'Andrea Morosini, ove dibatteano
le controversie d'allora circa l'autorità regia e la papale, avversi del pari
alle esorbitanze romane come alla prevalenza spagnuola. Vi davano appoggio
ed incitamento l'ambasciatore d'Inghilterra ed il famoso Bedell suo cappellano,
il quale tradusse da frà Paolo la Storia dell'Interdetto e quella dell'Inquisizione,
e studiavasi d'introdurre la Riforma, continuando la pratica anche
dopo che Venezia si fu rassettata col papa. Il nunzio Ubaldini nel novembre
1608 avvisava il cardinale Borghese come fossero partiti per Venezia
due predicanti ginevrini, sicuri di avervi liete accoglienze da alcuni nobili,
ma poi aveano ricevuto ordine di tornar indietro.
</p>

<p>
Giovanni Diodati, che menzionammo discendente da profughi lucchesi,
dalla Chiesa di Ginevra deputato al sinodo di Dordrecht nel 1618, ed
eletto, benchè straniero, a redigerne le deliberazioni, avea procurato
la versione della <i>Storia del Concilio di Trento</i> di frà Paolo; e a lui di
queste intelligenze dando informazione, il Bedell soggiungeva: <i>Ecclesiæ
venetæ reformationem speramus</i>, e lo esortava a recarsi colà, dove lo
sospiravano l'ambasciator suo e frà Paolo. Fu per tal occasione che il
Diodati pubblicò la sua versione italiana della Bibbia, e scriveva: «Non
istò senza speranza di farne entrare e volare degli esemplari in Venezia,
dove la superstizione ha già ricevuto una breccia, per la quale
è entrata la libertà, cui Dio santificherà per la sua verità quando ne
sia il tempo». E pochi mesi dopo: «A Venezia ne ho già spedito qualche
numero di esemplari, e spero ben tosto maggior commissione. Per
suggerimento dell'ambasciatore d'Inghilterra in Venezia, io fo adesso
stampare il Nuovo Testamento a parte, in piccola gentilissima forma,
perchè serva agli avventurosi principj che Dio vi ha fatti apparire. E
forse il meno sarà questo servirli con la penna solamente; poichè bisognerà
intraprendere altra cosa più forte ed espressa, e belli e formati sono
i progetti, i quali il tempo è vicino molto a metter fuori, siccome io spero
in Nostro Signore».
</p>

<p>
Duplessis-Mornay, detto il papa de' calvinisti francesi, avea fatto il <i>Mistero
d'iniquità</i> e la <i>Istituzione, uso e dottrina del santissimo sacramento
dell'eucaristia nella chiesa antica; come, quando e per quali gradi la
messa s'è introdotta in sua vece</i> (La Rochelle 1598), opera dove i Cattolici
verificarono quattrocento false citazioni, su di che si tenne una famosa conferenza
a Fontainebleau il 4 maggio 1600, dopo la quale egli ristampò quel
libro a Saumur il 1604, con meno infedeltà. Egli zelava la conversione di
<span class="pagenum" id="Page_183">[183]</span>
Venezia, e a lui il Diodati porgeva contezza come già da due anni ne stesse
in pratica: da lettere di colà venir reso certo che il paese è rinnovato; liberissimi
discorsi tenervisi, massime da frà Paolo, da frà Fulgenzio, dal Bedell,
in modo che uno crederebbe esser a Ginevra; il mal umore contro il papa non
acchetarsi; e tre quarti de' nobili aver già raggiunta la verità. De Liquez,
compagno del Diodati, soggiungeva: «Frà Paolo mi assicura che nel popolo
conosce più di dodici o quindicimila persone, le quali alla prima occasione
si volterebbero contro la Chiesa romana. Son quelli che da padre in figlio
ereditarono la vera cognizione di Dio, o resti degli antichi Valdesi. Nella
nobiltà moltissimi hanno conosciuto la verità, ma non amano esser nominati
finchè non venga il destro di chiarirsi. E una prova si è che frà Paolo,
quantunque scomunicato, ebbe ordine dal senato di continuare a celebrar
messa». Aggiunge che, avendo i preti esatto che, prima di ricever l'assoluzione,
i loro penitenti promettessero obbedire al papa nel caso d'un nuovo
interdetto, il Governo gli ha arrestati, <i>et mis en lieu où depuis ne s'en est
oui nouvelles; tellement que, depuis l'accord, ils ont plus fait mourir de
prètres et autres ecclésiastiques, qu'il n'avoyent fait en cents ans auparavant</i>.
Anche Link, emissario dell'elettor palatino, del quale si legge la
relazione negli <i>Archivj storici</i> del professore Lebret, parla di oltre mille
persone aspiranti alla Riforma, fra cui trecento distinti patrizj: s'avrebbero
dunque trecento voti nel gran consiglio, che di rado eccedeva i seicento; se
vi si aggiungano quelli che voterebbero per la costoro influenza, facilmente
potevano conseguire la maggiorità, e quindi l'effetto de' loro desiderj.
</p>

<p>
Con quale asseveranza ciò è raccontato! Eppure, non che risoluzione,
nemmanco proposta di ciò trovasi mai negli Atti verbali. E come saria stato
possibile? In Venezia tutto era cattolico; l'origine, il patrono, le feste nazionali,
le belle arti: ivi sfoggiatissime le solennità; ivi antica l'inquisizione
contro l'eresia; ivi sulla religione innestata la politica per la crociata perenne
contro gl'Infedeli: ivi aggregati quasi tutti alle confraternite, dove
anche il plebeo trovavasi non solo pari, ma fin superiore al nobiluomo e
al senatore: chi ha occhio dica se fosse culto che perisce quello che fabbricava
allora tante suntuosissime chiese. Dove lo spirito pubblico era così
identificato al cattolicismo, un Governo eminentemente conservatore potea
mai pensare alla rivoluzione più radicale? Moltissimi atti noi scorremmo a
proposito dell'interdetto, e in tutti gran franchezza e dispetto ci apparve,
ma sommessione cristiana e desiderio di riconciliarsi.
</p>

<p>
Il Diodati stesso nel 1608 venuto a Venezia, trovò assai meno che non
si fosse ripromesso; nè però deponeva le speranze: quei due frati adoprarsi
a tutt'uomo, ma ancor troppo radicata esservi la riverenza pei monaci<a class="tag" id="tag216" href="#note216">[216]</a>.
Soggiunge che frà Paolo non vuole svelarsi, allegando che così potrebbe
meglio <i>saper secrètement la doctrine et autorité papale, en quoi il a extrêmement
profité</i>: quanto a frà Micanzio, <i>sans doute il aurait effectué quelque
<span class="pagenum" id="Page_184">[184]</span>
notable exploit, s'il n'était continuellement contrepesé par la lenteur du
père Paul</i>. E altrove confessa avere «a fondo scoperto il sentimento di frà
Paolo, e ch'ei non crede sia necessaria una precisa professione, giacchè Dio
vede il cuore e la buona inclinazione». Anche l'apostato De Dominis a
Giacomo I d'Inghilterra scriveva che il Sarpi «non udiva volentieri le
soverchie depressioni della Chiesa romana, sebbene aborriva quelli che
gli abusi di essa come sante istituzioni difendessero».
</p>

<p>
Ma il Sarpi accettò la confessione protestante? Oltre la storia sua,
azioni e lettere fanno della fede sua molto dubitare<a class="tag" id="tag217" href="#note217">[217]</a>. Avendo Nicola Vignerio
stampato una dissertazione contro il Baronio, Filippo Canaye ambasciatore
di Francia in Venezia e amico di frà Paolo scriveva al signore di
Commartin, da quell'opera tenersi offesa la Signoria veneta, perchè vedeasi
noverata fra quelli che si smembrarono dalla Chiesa. Eppure a quell'opera
del Vignerio e all'esposizione sua dell'Apocalisse, ove riscontra l'anticristo
nel papa, diede applausi e forse ajuti frà Paolo. E da questo crederonsi esibiti
i materiali al libello inglese di Eduino Sandis sullo stato della religione
in Occidente, ove non ravvisa che superstizione e inezie nella pietà dei
Cattolici, e massime degli Italiani. Ugo Grozio, lodando grandemente quel
libro, scriveva: <i>Sandis quæ habuit scripsit ipse, sed ea ex colloquiis viri
maximi fratris Pauli didicerat. Item ad quædam capita notas addidit,
jam egregias in defæcando lectorum judicio</i><a class="tag" id="tag218" href="#note218">[218]</a>.
</p>

<p>
Esso Grozio, stando ambasciadore in Isvezia, ebbe in mano, e trascrisse
a varj amici questo passo di lettera 12 maggio 1609 del Sarpi al Gillot,
canonico della santa Cappella di Parigi, che scrisse sul Concilio di Trento
e sulle libertà gallicane; <i>Si quam libertatem in Italia aut retinemus aut
usurpamus, totam Franciæ debemus. Vos et dominationi resistere docuistis,
et illius arcana patefecistis. Majores nostri pro filiis habebantur
olim, cum Germania, Anglia et nobilissima alia regna servirent: ipsique
servitutis istrumenta fuere. Postquam, excusso jugo, illa ad libertatem
aspirant, tota vis dominationis in nos conversa est. Nos quid hiscere
ausi fuissemus contra ea quæ majores nostri probaverant, nisi vos subvenissetis?
Sed utinam omnino subsidiis vestris uti possemus!</i><a class="tag" id="tag219" href="#note219">[219]</a>.
</p>

<p>
Quando il Priuli ambasciatore veneto tornava di Francia, moltissimi libri
ereticali furono imballati da Francesco Biondi suo segretario, il quale poi
passò col De Dominis in Inghilterra, e apostatò. Successe ambasciatore in
Francia quell'Antonio Foscarini, che finì decapitato per isbaglio, e ch'era
molto legato cogli Ugonotti. Poi diè luogo al cavaliere Giustiniani, che frà
Paolo indica come <i>papista</i>, soggiungendo che perciò «conviene servirsi di
quello di Torino per far qualche cosa di bene per la religione»<a class="tag" id="tag220" href="#note220">[220]</a>.
</p>

<p>
Questo residente a Torino era Gregorio Barbarigo, tutta cosa di frà Paolo,
che lo giudicava «una delle più tranquille anime che abbia non solo Venezia
ma forse l'Italia»; ma presto fu spedito in Inghilterra ove morì, surrogandogli
<span class="pagenum" id="Page_185">[185]</span>
il Gussoni, col quale frà Paolo avvertiva il Groslot di non comunicare
«le cose di evangelio, se non in quanto fossero congiunte con quelle di
Stato e di governo». E sempre con questa bilancia pesa egli i differenti
ambasciatori.
</p>

<p>
Coloro che si lusingavano di ridur Venezia protestante ebbero per buon
sintomo il vederla legare accordi coi sollevati dei Paesi Bassi e riceverne un
ambasciatore<a class="tag" id="tag221" href="#note221">[221]</a>, ma era un espediente politico per avversare la Spagna.
Confidavano che Enrico IV, per la sua nimistà con casa d'Austria, vi favorirebbe
le innovazioni; ma, qualunque fossero le costui credenze religiose, egli,
come tutti i re del suo tempo, riteneva che il Governo ha podestà d'intervenire
nelle pratiche religiose de' suoi sudditi; e nello stesso editto di Nantes,
di cui gli si fa tanto merito, non concedeva libertà di ogni culto, ma del
solo calvinistico. Inaspettatamente egli trasmise alla Signoria veneta una
lettera del Diodati, il quale al Durand, pastore in Parigi, esponeva per filo
e per segno quant'erasi tramato in Venezia; nominava come consenzienti i
principali; che fra poco le fatiche sue e di frà Fulgenzio conseguirebbero l'intento;
e se il papa si ostinasse, Venezia romperebbe definitivamente colla
Chiesa cattolica, di che già il doge e alquanti senatori erano in desiderio.
</p>

<p>
Questa diretta denunzia<a class="tag" id="tag222" href="#note222">[222]</a> costringe la Signoria a provedere; i papalini
prevalgono; il Sarpi se ne scoraggia, e geme, ed «È incredibile quanto
grande sia stato il male fatto con quella lettera. Se sarà guerra in Italia,
fia bene per la religione, e per questo Roma la teme; l'Inquisizione cesserà,
e l'evangelio avrà corso»<a class="tag" id="tag223" href="#note223">[223]</a>; e si duole che «le occasioni sono
smarrite, dirò morte e sepolte, e solo Dio può eccitarle, al quale se piacerà
così, ho materia accumulata e formata secondo le occasioni»<a class="tag" id="tag224" href="#note224">[224]</a>. Come
ogni altro mestatore, desiderava dunque la guerra, e invocava gli stranieri;
ora Enrico, da cui «unicamente potea venirci salute», ora Sully, ora il re
d'Inghilterra, od altri nemici della Spagna; si duole che il papa proceda
lenemente, sicchè i politici s'acconciano alla pace, tanto più che i Turchi
minacciavano; e «Non vedo altro rimedio per conservare e nutrire quel poco
che resta, se non venendo molti agenti de' principi riformati e massime dei
Grisoni, perchè questi farebbero l'uffizio in italiano<a class="tag" id="tag225" href="#note225">[225]</a>. Spagna non si può
vincere se non levato il pretesto di religione: nè questo si leverà se non introducendo
Riformati in Italia. E se il re di Francia sapesse fare, sarebbe
facile e in Torino e qui. La Repubblica negozia lega coi Grisoni; per questa
strada si potrebbe far qualche cosa, se dimandassero esercizj di religione
in Venezia»<a class="tag" id="tag226" href="#note226">[226]</a>. Del suo scoraggiarsi lo rimbrottava Mornay, soggiungendogli
che, di tal passo, morrà prima di vedere compiuta la sua opera<a class="tag" id="tag227" href="#note227">[227]</a>.
</p>

<p>
Con questa disposizione di cose e di spiriti, il litigio col papa poteva incancrenirsi.
Ne esultavano i Protestanti, e il Casaubono rallegravasi di essere
stato dall'ambasciatore Priuli invitato a Venezia, dove conoscerebbe <i>magnum
Paulum, quem Deus necessario tempore ad magnum opus fortissimum
<span class="pagenum" id="Page_186">[186]</span>
athletam excitasset</i>; invitava Giuseppe Scaligero e Scipione Gentile a rallegrarsi
che in mezzo a Venezia fosse sorto un sì magnanimo oppugnatore dei
sofisti per manifestare i paralogismi con che illudono il mondo<a class="tag" id="tag228" href="#note228">[228]</a>. Ma gli
uomini positivi vedeano altrimenti, e il famoso Sully, benchè ugonotto, compiangeva
che il Sarpi svertasse l'autorità del pontefice fra i Veneziani, i quali,
se avessero dato segno d'apostatare, subito avrebbero avuto in soccorso
Turchi, Greci, Evangelici, Protestanti d'ogni paese, rattizzando un incendio,
quale al tempo di Leone X e Clemente VII. Laonde egli si concertava coi
cardinali di Giojosa e di Perrone per impedire che tali semi si sviluppassero
in Italia, e per rimettere in concordia Venezia col papa<a class="tag" id="tag229" href="#note229">[229]</a>.
</p>

<p>
Un tale pericolo viepiù affliggeva le anime pie<a class="tag" id="tag230" href="#note230">[230]</a>; e il Bellarmino lasciò
da banda le controversie cogli eretici per ribattere i libelli de' <i>sette teologi</i>
veneziani. Oltre le ragioni di che la francheggiano esso e il Baronio<a class="tag" id="tag231" href="#note231">[231]</a>,
Roma minacciava anche coll'armi, finchè l'imperatore e i re di Spagna e
Francia e i duchi di Savoja e di Firenze interpostisi, ripristinarono la pace.
Nell'aprile 1609 il nunzio pontifizio fu mandato con istruzioni moderatissime,
abrogando gli atti lesivi, rimettendo alla quieta i frati, eccetto i Gesuiti, non
obbligando Venezia a verun atto d'umiliamento o ritrattazione, solo che
usasse temperamenti. Il doge Lionardo Donato annunziava a tutti gli ecclesiastici
che, «colla grazia del Signore, s'è trovato modo col quale la santità
del pontefice ha potuto certificarsi della candidezza dell'animo nostro, della
sincerità delle nostre operazioni e della continuata osservanza che portiamo
a quella santa sede, levando le cause dei presenti dispareri: noi,
siccome abbiamo sempre desiderato e procurato l'unione e buona intelligenza
colla detta santa sede, della quale siamo devoti ed ossequentissimi
figli, così ricevemo contento di aver conseguito questo giusto desiderio»;
e perciò ritirava la protesta che avea fatta contro l'interdetto. I due prigionieri
furono messi in due gondole, consegnati all'ambasciatore di Francia
cardinale Giojosa che era stato incaricato d'interporsi, e che assicurava
Enrico IV aveagli sempre scritto di ricordare ai Veneziani <i>di star bene con
il papa</i><a class="tag" id="tag232" href="#note232">[232]</a>.
</p>

<p>
E il papa ricevette cortesemente l'ambasciatore Contarino, dicendogli che
«dalla buona intelligenza fra la santa sede e la Repubblica dipende la conservazione
della libertà d'Italia; che non volea ricordarsi delle cose passate,
ma <i>nova sint omnia et vetera recedant</i>»<a class="tag" id="tag233" href="#note233">[233]</a>.
</p>

<p>
Sarebbe contro natura se all'abbaruffata sottentrata fosse così subito la cordialità.
Venezia, che che gliene dicessero, capiva d'essere la vinta; il papa non
potea dimenticare con quei modi gli si era resistito: pure smetteano i puntigli,
col che ripianavansi le differenze. Giacomo I d'Inghilterra, re teologastro,
avendo pubblicata allora <i>l'Apologia pro juramento fidelitatis</i> in senso ereticale,
e mandatala a tutte le Corti, il re di Spagna e il duca di Savoja negarono
riceverla; il granduca di Toscana la fe bruciare: i Veneziani combinarono
<span class="pagenum" id="Page_187">[187]</span>
fosse presentata dall'ambasciatore in Collegio, e dal doge ricevuta come segno
della benevolenza reale, poi trasmessa al grancancelliere, che la riponesse
sotto chiave. Il nunzio apostolico Gessi presentò al Collegio la censura che
Roma aveva proferito contro quel libro, e domandò venisse proibito: e il
Collegio gli espose l'operato, e al capo degli stampatori comunicò verbalmente
di non venderlo. Se ne indispettì l'ambasciatore inglese tanto, che fu
duopo spedir apposta in Inghilterra Francesco Contarini, il quale sì ben ne
ragionò, che il re ebbe a lodare il cauto procedere de' Veneziani<a class="tag" id="tag234" href="#note234">[234]</a>.
</p>

<p>
Colla lite dileguarono le speranze d'apostasia, e frà Paolo si moderò, benchè
non cambiasse sentimenti. Invero egli fu nimicissimo ai Gesuiti: non
è male che non ne dica in ogni occasione: non lasciò via intentata perchè
fossero esclusi prima, non riammessi poi dalla Repubblica: procacciavasi sollecitamente
i libri contrarj ad essi, e «Non c'è impresa maggiore (scriveva)
che levare il credito ai Gesuiti. Vinti questi, Roma è presa; senza questi,
la religione si riforma da sè». «È sicuro (soggiunge) assolverebbero
d'ogni colpa anche il diavolo, quando con loro volesse accordarsi»; e «si
vantano di dovere fra poco potere tanto a Costantinopoli quanto in
Fiandra»<a class="tag" id="tag235" href="#note235">[235]</a>; e al signor Dell'Isola scriveva: «De li Gesuiti ho sempre
ammirato la politica e massime nel servar li secreti. Gran cosa è che hanno
le loro istituzioni stampate, eppure non è possibile vederne un esemplare.
Non dico le regole che sono stampate in Lione; quelle sono puerilità; ma
le leggi del loro governo, che tengono tanto arcane. Sono mandati fuori,
ed escono dalla loro compagnia ogni giorno molti e mal soddisfatti ancora,
nè per questo sono scoperti li loro artifizj. Non vi sono altrettante persone
nel mondo che cospirino tutte in un fine, che siano maneggiate con tanta
accuratezza, ed usino tanto ardire e zelo nell'operare».
</p>

<p>
Il buon senso non accecato da passione avrebbe dovuto conchiuderne che
non è vero esistessero queste regole secrete; pure la vulgarità le voleva: ma
se si trovò chi stampolle col nome di <i>Monita secreta</i>, l'accannimento non
toglieva al Sarpi il lume della ragione fin al punto da non avvertire l'assurdità
di quel libercolo. «L'ho scorso, e m'è parso contenere cose sì esorbitanti,
che resto con dubitazione della verità: gli uomini sono scellerati certo, ma
non posso restare senza meraviglia che tante ribalderie sarebbero tollerate
nel mondo. Al sicuro, di tali non abbiamo sentito odore in Italia; forse
altrove sono peggiori; ma ciò sarebbe con molta vergogna della nazione
italiana, che non cede a qual altra si voglia». Ci voleva la depressione
più mortificante della ragione umana perchè quel libretto fosse aggradito e
ristampato dai nostri contemporanei, per pascolo della spensante Italia<a class="tag" id="tag236" href="#note236">[236]</a>.
</p>

<p>
A chi dunque fa tutt'uno Gesuiti e santa Chiesa non può che puzzare
d'inferno frà Paolo: ma altri vorrà solo in lui vedere un patrioto infervorato,
perciò nimicissimo alla Spagna, e in conseguenza a' Gesuiti, che credeva
incarnati con questa; mentre ben sentiva de' Protestanti perchè, nelle guerre
<span class="pagenum" id="Page_188">[188]</span>
d'allora, contrabilanciavano Casa d'Austria. Alla curia romana, che, in ogni
caso, bisogna ben distinguere dalla Chiesa, frà Paolo professava un'ostilità
esacerbata da puntiglio: sempre acerrimo contro le pretensioni di
essa<a class="tag" id="tag237" href="#note237">[237]</a>, applaudiva alle libertà gallicane, e «se briciolo di libertà noi abbiamo
o ci rivendichiamo in Italia, è tutto merito della Francia: a resister
a una sfrenata signoria voi (francesi) c'insegnaste... e come giunger al termine
che il supremo potere di stabilire la disciplina ecclesiastica risegga nel
principe... e il segnar le norme a bene usare dell'autorità della Chiesa»<a class="tag" id="tag238" href="#note238">[238]</a>.
Ciò lo portava all'assolutismo, asserendo che «se v'ha alcuna cosa che alla
sovranità del principe si sottragga, quel principe da quell'ora rimansi
esautorato di fatto». Repugna dal Baronio e dal Bellarmino, celia sui miracoli,
mentre applaudisce agli Ugonotti: il durar di Roma giudica che
«dipende da un sottil filo, cioè dalla pace d'Italia... Vogliate credermi;
una volta messa la guerra in Italia, vinca il pontefice o sia vinto, non
importa, la cosa è spacciata»<a class="tag" id="tag239" href="#note239">[239]</a>. Ma da questi pensamenti corre ancora
un gran tratto all'apostatare. La riforma ch'egli bramava consistea nella
disciplina più che nei dogmi, intorno ai quali, è mai probabile si lusingasse
di impegnare l'attenzione d'una Signoria tanto positiva, tanto nemica dei
cambiamenti? Giurisprudente nel senso antico della parola, non paradossale
come Calvino, non sottile come Soccino, eresiarca non poteva riuscire,
giacchè considerava la religione come inviolabile nell'essenza, purchè non
abbia parte alcuna nel poter dello Stato. Eccedono dunque e detrattori<a class="tag" id="tag240" href="#note240">[240]</a>
e panegiristi<a class="tag" id="tag241" href="#note241">[241]</a>, e degli uni e degli altri abbondò. Anzi che luterano o calvinista,
potremmo qualificarlo razionalista, venerando, la propria ragione
più di qualsiasi autorità, in traccia della verità, senza voler mai trovarla ove
riposa. Ai carteggi suriferriti non si può scemar forza, se non imputandoli
all'opportunità politica, e al voler carezzare le opinioni degli adulatori,
come allorchè la Chiesa chiamava <i>meretrix, bestia babylonica</i> e simili titoli.
</p>

<p>
Ben a questa recò un colpo micidiale colla <i>Storia del Concilio di Trento</i>.
Da fanciullo dovette sentire, da chi vi prese parte, discorrere di quel
fatto capitalissimo nella Chiesa; a Mantova usò famigliarmente con Camillo
Olivo segretario al cardinale Gonzaga, uno de' presidi al sinodo; in Venezia
con ambasciatori di principi: e parendogli che le storie già stampate, fin quella
di Giovanni Sleidan che a tutte antepone, non dessero sufficientemente a
conoscere <i>l'Iliade del secol nostro</i>, si propose di raccontare «le cause e i
maneggi d'una convocazione ecclesiastica, nel corso di ventidue anni per
diversi fini e con varj mezzi da chi procacciata o sollecitata, da chi impedita
o differita, e per altri anni diciotto ora adunata, ora disciolta, sempre
celebrata con varj fini, e che ha sortito forma e compimento tutto contrario
al disegno di chi l'ha procurata e al timore di chi con ogni studio l'ha
disturbata; chiaro documento di rassegnare li pensieri a Dio, e non fidarsi
della prudenza umana. Imperocchè questo Concilio, desiderato e procurato
<span class="pagenum" id="Page_189">[189]</span>
dagli uomini pii per riunire la Chiesa che incominciava a dividersi, ha
così stabilito lo scisma ed ostinate le parti, che le ha fatte discordi e irreconciliabili;
e maneggiato dai principi per riforma dell'ordine ecclesiastico,
ha causato la maggior diformazione che sia mai stata da che vive il nome
cristiano: dalli vescovi sperato per riacquistar l'autorità episcopale passata
in gran parte nel solo pontefice romano, l'ha fatta loro perdere tutta
intieramente, riducendoli a maggior servitù. Nel contrario, temuto e sfuggito
dalla Corte di Roma, come efficace mezzo per moderarne l'esorbitante
potenza, da piccioli principj pervenuta con varj progressi ad un eccesso
illimitato, gliel'ha talmente stabilita e confermata sopra la parte restatale
soggetta, che non fu mai tanta nè così ben radicata».
</p>

<p>
Il Sarpi vi lavorò con attentissima pazienza; come costumavasi allora,
copiò a man salva gli storici precedenti, Giovio, Guicciardini, De Thou,
Adriani, e sovente non fa che tradurre lo Sleidan, ostilissimo a Roma:
ma li completò con qualche documento e colle relazioni de' legati veneti;
rialzò i fatti con osservazioni proprie; ma non guardandone che il lato esterno,
fa la parodia anzichè la storia della più insigne assemblea che si fosse mai
veduta; vuol ridurre alle proporzioni d'un intrigo la decisione delle cose
superne, e farle dipendere da una manovra, da un'infreddatura, da un'arguzia
felice, da un discorso eloquente, da un'infornata di cardinali, dalla
pronunzia strana d'un prelato forestiero, dall'artifizio de' presidenti a soffogar
la questione o prorogarla, come succederebbe in un parlamento d'oggi; anzichè
dallo Spirito Santo, che, come empiamente dice, viaggiava in valigia
da Roma a Trento.
</p>

<p>
Come nella vita, così nell'opera non abbracciò risolutamente un simbolo
protestante, eppure staccasi dal dogma cattolico volendo la personale interpretazione
delle sacre scritture; ripudiando i libri deuterocanonici; disprezzando
la vulgata; separando l'esegesi dalla dottrina patristica; riguardo
al peccato originale, alla grazia, alla giustificazione, ad altri dogmi, copia
alla lettera il teologo Martino Chemnitz, uno de' più avversi al Concilio.
</p>

<p>
Non solo i polemici, ma gli annotatori più benevoli ed assenzienti lo
convincono di grossi errori; senza contare la sistematica finzione di lunghi
discorsi, che mai non furono recitati o da tutt'altri che da quelli, in cui bocca
li pone. Il quale vezzo retorico, se è brutto nelle storie profane, sta ben
peggio qui, dove si discutono punti di fede. Ma appunto uno de' molti artifizj
di frà Paolo è il non asserire in testa propria, ma o far dire da altri ciò che
sarebbe evidente eresia, o narrarlo come dottrina nè approvata nè riprovata,
oppure confutarlo con ragioni che ne crescono la forza.
</p>

<p>
In tempo d'impetuose diatribe conservava un'apparente calma, quasi
non riferisse che fatti e documenti: e coll'aspetto d'imparzialità cattivava
gl'inesperti, e mascherava le ignoranze e contraddizioni sue, mentre tutto
disponeva non per chiarire la verità, ma per ottenere effetto, sin alterando
<span class="pagenum" id="Page_190">[190]</span>
i documenti perchè servissero alla sistematica sua opposizione e agl'interessi
politici del suo paese.
</p>

<p>
Quanto non si raffina nell'interpretare le intenzioni, sempre in sinistro
qualvolta trattasi di Cattolici! Si bruciano in Francia i Protestanti? compassiona
«quei miseri che di nessun'altra cosa erano colpevoli se non che di
zelo dell'onor divino e salute dell'anima propria» (Lib. <span class="scp">V</span>). Parlando dell'Indice,
conchiude che «non fu mai trovato il più bell'arcano per adoperar la
religione a fare insensati gli uomini» (Lib. <span class="scp">VI</span>) ed aggrandir l'autorità della
Corte romana col privarli di quella cognizione ch'è necessaria per difendersi
dalle usurpazioni. Alla Chiesa primitiva, nella quale soltanto egli vuol
incontrare il vero cristianesimo, revoca sempre la credenza o la disciplina,
condannando come intrusioni umane tutte le istituzioni che essa trae dalla
sempre fresca sua vitalità. E come ne' primi tempi, vuol la Chiesa sottomessa
alla territoriale direzione; ne' quali tempi le relazioni della Chiesa
collo Stato, o pagano o giudaico, troppo differivano da quando essa giunse
a compiuto sviluppo. Perciò nè storica, nè ecclesiastica è la sua intuizione
della gerarchia, della giurisdizione spirituale, del primato, della scolastica,
del monachismo, e via discorrendo. La gerarchia non fa consolidata che per
ambizione de' papi, e debolezza e ignoranza de' principi; nè fruttò giovamento
ai popoli, bensì oppressione e tirannia: non che il clero favorisse
il sapere, l'arte, l'umanità nel medioevo, usufruiva a puro suo vantaggio i
collegi e le scuole. Nel ribatter ostinato le pretensioni della Corte romana,
neppur s'avvide che il rinnovamento di esse era un'espressione dell'iniziato
restauramento religioso.
</p>

<p>
Marc'Antonio De Dominis, che, come nato in Dalmazia, dominio veneto,
contiamo fra gli italiani non meno del Vergerio, studiò a Loreto nel collegio
degli Illirj, poi a Padova: a vent'anni entrato ne' Gesuiti a Verona, lesse retorica
e filosofia in Brescia, matematica in Padova; ma più volte castigato per
indisciplina e superbia, uscì di quella compagnia. Clemente VIII, su proposizione
di Rodolfo II, lo pose vescovo di Segna in Dalmazia il 1596: Paolo V lo
trasferì arcivescovo di Spalatro, cioè primate della Dalmazia e della Croazia.
O credendosi non abbastanza venerato da' suoi suffraganei, o accattabrighe
per indole, vivea scontento, pretendeva ricondurre il clero all'apostolica
semplicità; scrisse contro di Paolo V a difesa de' Veneziani, ed avendovi
mostrate opinioni eterodosse, rinunziò al vescovado, e passò a Venezia,
donde nei Grigioni, poi ad Eidelberga, infine a Londra, ove Giacomo I gli
conferì ricchi benefizj, e lo creò decano di Windsor. Egli professava volere
adoprarsi a rimettere in concordia le varie sette cristiane, ma in realtà cercava
libertà di studj e credenze.
</p>

<p>
Ivi compilò due volumi <i>de Republica Christiana</i>. La repubblica ecclesiastica
comprende la monarchia del pontefice, l'aristocrazia de' vescovi,
la democrazia di tutti i fedeli, ognuno de' quali, se lo meriti, può divenir
<span class="pagenum" id="Page_191">[191]</span>
vescovo<a class="tag" id="tag242" href="#note242">[242]</a>. Gli eterodossi alterarono quest'armonia, ed uno de' più audaci
fu il De Dominis, che nella Chiesa romana ammette un primato d'onore,
non di giurisdizione; tutti i vescovi avere egual pienezza di autorità e giurisdizione:
ma nè il papa nè i vescovi hanno il potere esplicito senza l'universalità
dei fedeli: democrazia talmente estesa, che il Concilio richiederebbe
la presenza di tutti i credenti.
</p>

<p>
Gli apostoli (a suo dire) furono eguali; nè Pietro era lor principe; ad essi
non fu conferito altro che il primo ministero della fede cristiana onde propagare
il Vangelo come ministri, non come potenti; finchè Cristo visse, non
sussistette chiesa, nè a lui venne data l'amministrazione di essa, poichè era
capo soltanto della Chiesa invisibile: negli apostoli non fu veruna podestà,
ma solo il ministero: Pietro ricevette le chiavi, non proprio e formalmente
ma parabolicamente, sicchè esso è figura della Chiesa: gli apostoli, sono
pastori di Cristo, non agnello; e Pietro tolse a pascere solo le agnelle degli
Israeliti: chiunque era fatto vescovo dagli apostoli, subito acquistava la
stessa apostolica podestà universale nella Chiesa: non sono di diritto divino
i metropoliti, i primati, i patriarchi, e la superiorità delle chiese d'Alessandria,
d'Antiochia, di Roma deriva unicamente dall'eminenza d'esse città;
la romana è capo sol di poche chiese, nè devesi appellare ad essa dalle
altre: i cardinali non sono di prerogativa superiore agli altri; nè il papa è
successore di Pietro. Dai vescovi ai preti corre differenza essenziale: ogni vescovo
«è monarca nel suo distretto»; e la podestà sua, com'era quella degli
apostoli, non dipende dal papa, anzi è eguale ad esso: possono andar a qualunque
chiesa, nè per diritto divino sono legati a veruna; nè papa nè vescovi
hanno lo spirito, cioè il potere esplicito, senza l'universalità de' fedeli<a class="tag" id="tag243" href="#note243">[243]</a>.
I popoli hanno intrinseco diritto nell'elezione de' vescovi: e questi il diritto
d'eleggersi il successore. Dio non volle obbligar il suo concorso speciale a
verun sacramento; vero sacramento non è l'Ordine, e la Chiesa non può
annettervi voto di continenza. L'istituzione de' monaci non venne da alcun
pubblico provvedimento, nè lo stato loro è distinto da quello de' laici.
</p>

<p>
Molti il confutarono, fra cui Domenico Gravina domenicano, Filippo
Fabro minorita, Zaccaria Boverio cappuccino, Domenico Veneto vescovo
di Vercelli<a class="tag" id="tag244" href="#note244">[244]</a>; e la Sorbona prima, poi l'Inquisizione romana ne riprovarono
gli scritti.
</p>

<p>
Fosse ravvedimento o naturale incostanza, un giorno salì in pulpito
disdicendosi, poi la ritrattazione stampò, confessandosi ispirato da ire e da gelosie;
laonde scadde affatto di credito. Ai vescovi cattolici mandò una sua difesa
e ritrattazione<a class="tag" id="tag245" href="#note245">[245]</a> ove confessa non aver tra i Protestanti veduto alcuna
riformazione, bensì molte deformazioni: raro insinuarsi l'orrore e il rimorso
dei delitti ove fu abolita la confessione: i Cattolici essere discordi e peccatori,
ma pure ritengono il fondamento unico, che i Protestanti perdettero, cioè
il Cristo uno, la Chiesa una. A Gregorio XV ch'era stato suo scolaro, scrisse:
<span class="pagenum" id="Page_192">[192]</span>
«Errai come un agnello smarrito; beatissimo padre, cercatemi, poichè i
comandamenti di Dio e della Chiesa non dimenticai», e tornato in
Italia, abjurò in concistoro di cardinali per ricuperare il vescovado. Ma
il nuovo papa Urbano VIII accertossi che teneasi in corrispondenza con
persone sospette, e che il suo ravvedimento non era sincero, sicchè come
incostante e recidivo il fece chiudere in Castel Sant'Angelo, ove morì di settantasette
anni l'8 ottobre 1623. Correva ancora il suo processo, onde fu
deposto in terra sacra; ma da quello e dal trovatogli carteggio apparve come
tenesse corrispondenza con eretici inglesi e tedeschi, e diffondesse un'altra
eresia, di antica origine e di perenne durata, cioè che si possa salvarsi in
qualunque setta cristiana; laonde il suo cadavere fu arso coll'opera della
Repubblica Cristiana<a class="tag" id="tag246" href="#note246">[246]</a>.
</p>

<p>
Mentre abitava in Inghilterra, il De Dominis fece stampare l'opera di frà
Paolo Sarpi col titolo: <i>Istoria del Concilio Tridentino di Pietro Soave Polano,
nella quale si scoprono gli artifizj della Corte di Roma per impedire che nè
le verità de' dogmi si palesasse, nè la riforma del papato e della Chiesa si
trattasse.</i> La dedicava a Giacomo re della Gran Bretagna, dicendo come, «dipartendosi
d'Italia per ricoverarsi sotto l'augusto manto della sua clemenza»,
avesse raccolto varie composizioni de' più elevati spiriti di quella nobilissima
provincia, che potessero venir grate a lui come vero difensore della vera cattolica
fede. «Non mancano in Italia (soggiunge) ingegni vivaci, liberi in Dio,
e dalla misera cattività coll'animo sciolti, i quali con occhio puro e limpido
veggono gl'imbrogli ch'ivi si trappongono alle cose della santa religione;
s'accorgono troppo delle frodi e inganni, co' quali, per mantenersi nelle
grandezze temporali, la Corte romana opprime la vera dottrina cristiana,
induce falsità e menzogne per articoli di fede, e l'armi già date dallo spirito
di Cristo alla sua santa Chiesa perchè le servano a difesa e all'espugnazione
delle eresie e abusi, converte all'oppressione di essa Chiesa, per
farsela schiava sotto a' piedi». Segue meravigliandosi che una tale storia
del Concilio sia «uscita dalle mani di persona nata ed educata sotto l'obbedienza
del pontefice romano»: loda l'autore per erudizione, giudizio, integrità,
rettissima intenzione, e che «sebbene non udiva volentieri le depressioni
della Chiesa romana, abborriva quelli che gli abusi di essa come
sante istituzioni difendessero»; e paragona questo libro a un Mosè, salvato
dalle acque a cui l'autore lo destinava per riverenza al papato; Mosè che
ajuterebbe i popoli a liberare da quel Faraone, che «con li ceppi anco di sì
sregolato e fallace Concilio li tiene in cruda servitù oppressi». E qui svergognatamente
mentendo, narra le sollecitudini de' papi a distruggere o rinserrare
tutti i documenti relativi al Concilio.
</p>

<p>
Fosse sincerità, o piuttosto una finta per causare mali incontri, frà Paolo
Sarpi mostrossi addolorato di tal pubblicazione, e frà Fulgenzio ne movea
questa querela al De Dominis da Venezia l'11 novembre 1619:
</p>

<p>
<span class="pagenum" id="Page_193">[193]</span>
«Reverendissimo signore. Io do a vossignoria reverendissima questo titolo,
perchè, sebbene sia messo nel numero de' Protestanti, però sempre le resta
nell'anima il carattere sacerdotale ed episcopale, di cui non teme voler
spogliarsene. Il mio p. m. Paolo molto si lagna di tal suo eccesso, e moltissimo
pure che, avendo a v. s. reverendissima prestato da leggere il suo
manuscritto dell'istoria del Concilio Tridentino che guardava con tanta
gelosia, ne abbia tirata una copia, e siasene poi abusato, non solo facendola
stampare senza il di lui beneplacito, ma ponendole anche quel titolo impropriissimo
e quella dedica terribile e scandalosa, e ciò per motivo
d'interesse, non già per onorare l'autore modesto. Queste non sono le vie
per acquistarsi credito, e il p. m. Paolo ed io non la credevamo tale,
nemmeno nel momento che venne intesa la diserzione sua dalla chiesa di
Spalatro, e fu letto successivamente il manifesto che sparse per l'Europa
della sua condotta ed erronea maniera di pensare. Pregando il Signore che
la illumini, mi dichiaro ecc.».
</p>

<p>
Sia giudice il lettore sul tono di questa lettera: certo è che l'autografo
d'essa storia, che noi esaminammo nella biblioteca Marciana, non iscatta
d'un punto dallo stampato. Quando il protestante Courayer la tradusse in
francese<a class="tag" id="tag247" href="#note247">[247]</a>, il cardinale Tencin avventò una pastorale fortissima contro
quest'opera, che giudica di vero protestante.
</p>

<p>
Pio IV aveva proibito a qualunque persona sotto pena d'interdetto e
scomunica di pubblicar commenti, annotazioni, glosse o qualsifosse interpretazione
del Concilio di Trento, foss'anche per conferma di esso: chi bramasse
chiarirne alcuna difficoltà ricorresse alla sede apostolica che si riservava di
decidere le controversie e i dubbj<a class="tag" id="tag248" href="#note248">[248]</a>: a tal uopo avere istituito la Congregazione
del Concilio, che interpretasse i punti di disciplina e riforma, riservando
al papa quelli che concernono la fede.
</p>

<p>
Sarebbe dunque frà Paolo già colpevole di disobbedienza, quand'anche
non si fosse mostrato sempre contrariissimo alla santa sede. Che dunque a
Roma egli dispiacesse possiam dubitarne? Già nel 1602 gli si era ricusato il
vescovado di Nona, benchè raccomandato dalla Repubblica. Nelle istruzioni
date al nunzio al tempo dell'assoluzione è detto: «A me pare poterle ricordare
che convenga procedere con lenità; e che quel gran corpo voglia esser
curato con mano paterna... Delle persone di frà Paolo e Giovanni Marsilio
e degli altri seduttori, che passano sotto il nome di teologi, si è discorso
con vostra signoria a voce; la quale doveria non aver difficoltà in ottenere
che fossero consegnati al Sant'Officio, non che abbandonati dalla Repubblica,
e privati dello stipendio che si è loro costituito con tanto scandalo
del mondo».
</p>

<p>
L'anno dopo che la <i>Storia del Concilio</i> era stata pubblicata, mandavasi alla
riconciliata Venezia un nunzio apostolico, nelle cui istruzioni del 1 giugno 1621
leggiamo: «Sotto il capo della santa Inquisizione pare che si possa ridurre
<span class="pagenum" id="Page_194">[194]</span>
la persona di frà Paolo servita, della quale vostra signoria ha piena cognizione.
Io non le favellerò dei mali che faccia, nè delle pessime dottrine
ed opinioni che sparge, e de' perniciosissimi consigli che apporta, tanto
più rei e malvagi quanto più sono coperti dal manto della sua ipocrisia, e
dalla falsa apparenza della mal creduta sua bontà, perchè il tutto è a lei
manifesto; ma le dirò brevemente che nostro signore non ha lasciato di
parlarne come si conviene a' signori ambasciadori, li quali, così in questo
come nella materia del Sant'Officio hanno sfuggito gl'incontri delle
paterne<a class="tag" id="tag249" href="#note249">[249]</a> esortazioni di sua santità, non coll'opporsi ma col negare il
male; e però, quanto a frà Paolo, hanno risposto non essere stimato da
loro, nè tenuto in credito nessuno appresso la Repubblica, ma starsene colà
ritirato, nè doversene poter avere ombra o gelosia veruna, benchè si sappia
pubblicamente il contrario. Vostra signoria potrà nondimeno osservare
di presso i suoi andamenti, e ce ne farà la più vera relazione che potrà
averne, perchè sua santità penserà a continuare gli ufficj od altro opportuno
rimedio; e vostra signoria successivamente ci anderà proponendo
quello che più riuscibile si potesse adoprare, almeno per levarlo di colà,
e farlo ritirare altrove a viversi quietamente, reconciliandosi ad un'ora
colla Chiesa. Ma finalmente non è da sperarne molto, e converrà aspettarne
il rimedio da Dio, essendo tanto innanzi negli anni, che non può esser
grandemente lontano dalla sua fine; e solamente si deve temere che non
si lasci dietro degli scolari e degli scritti, e che, ancora morto, non continui
ad essere alla Repubblica pernicioso».
</p>

<p>
Che però in tempi, in cui l'assassinio politico era praticato universalmente
e lodato; in cui lo stesso frà Paolo scrive, «Tali sono i costumi del nostro
paese, che coloro che si trovano nel grado dove io ora sono non possono perdere
la grazia di chi governa senza perdere anche la vita»<a class="tag" id="tag250" href="#note250">[250]</a>, che in tempi
tali siasi trovato chi attentasse alla vita di lui, non è meraviglia. Cinque
volte dicono si rinnovasse il tentativo, ond'egli impetrò di farsi accompagnare
per la città da un frate col fucile: altra scena che caratterizza i tempi. Ma
una volta fu colpito da alcuni assassini. Principale di questi era un Poma,
mercante fallito, che credeva lecito qualunque mezzo per salvare la religione,
e che ad un amico scriveva: «Non è uomo del mondo cristiano che non
avesse fatto quel ch'io, e Dio col tempo lo farà conoscere»; e volea stampare
d'aver operato, non per istanza di chicchessia, ma per servizio di Dio.
Frà Fulgenzio racconta che, fatto il colpo, essi ricoveraronsi in casa del
nunzio; e vuolsi che frà Paolo, ricevuta la ferita, esclamasse: «Conosco lo
stile della curia romana». Il giuoco di parole fece fortuna, e restò dell'assassinio
incolpata Roma: forse come oggi, ne' frequenti assassinj de' campioni
del cattolicismo, vogliam ravvisare la mano de' Protestanti. Ma il fuggire
presso il nunzio potè non accadere che per profittare delle immunità, che la
casa degli ambasciadori godeva: eppure dalle deposizioni de' gondolieri consta
<span class="pagenum" id="Page_195">[195]</span>
che ciò è falso. Gli assassini vantavansi di aver denari a josa, e invece a breve
andare si trovarono nella miseria, poi vennero arrestati, e dove? in terra di
papa; e il Poma, il Parrasio, prete Michele Vida finirono nelle carceri papali
di Civitavecchia; uno fu decapitato a Perugia, dominio papale. Come spiegare
questa contraddittoria condotta? domandansi coloro che presuppongono
il delitto, e non se ne ricredono per quanto vi repugnino le conseguenze.
Il papa manifesta altamente il suo rammarico per quel fatto?
buttano la colpa sul cardinale Borghese, o, se altri manca, sui Gesuiti, capri
emissarj<a class="tag" id="tag251" href="#note251">[251]</a>.
</p>

<p>
A repulsare gli attacchi di frà Paolo, altri modi pensava Roma, e commise
al gesuita romano Pallavicino Sforza (1607-67) di stendere un'altra storia
del Concilio di Trento. Già molti aveano confutato frà Paolo, tra i quali
Bernardino Florio arcivescovo di Zara in otto volumi, appoggiandosi a documenti,
convinceva il Sarpi d'infedelità nell'usarne e nell'espor le quistioni
e le decisioni: ma appena finito morì, e il lavoro inedito rimane nella
biblioteca tridentina. Ora il Pallavicino ebbe aperti gli archivj più ricchi,
cioè i romani, e a differenza di frà Paolo, indica continuamente la natura
dei documenti e i titoli; cataloga trecensessantuno <i>errori di fatto</i> del
Sarpi, oltre infiniti altri (dic'egli) confutati di transenna.
</p>

<p>
Quella di frà Paolo è la prima storia che si dirigesse di proposito alla
denigrazione, applicata a tutti i fatti, che il narratore non pondera, ma accumula.
Egli suppone sempre distinta la verità dalla probità, donde bassezze
e ipocrisie, e maneggi dapertutto, e sottofini; mentre il Pallavicino ritrae
caratteri nobili, salde persuasioni, generose resistenze. Così eleva gli animi
e istruisce meglio gl'intelletti: ma il Sarpi ha i movimenti vivi e leggeri di
chi assale e ferisce; l'altro, ridotto a schermirsi continuamente, attedia col
sempre ribattere le opinioni del nemico.
</p>

<p>
Il Sarpi mostra pochissima arte di composizione; esponendo cronologicamente,
interrompe le materie, e lascerà a mezzo una discussione per dire che
entrò il tal ambasciadore e con quali accoglienze; che si celebrò la tal festa, si
spedì il tal corriere; e d'incondite digressioni trae occasione ora dalla legazia
del Morone, ora dalla morte dei Guisa, or da quella del cardinale Seriprando
o di frà Pietro Soto. Accorgeasi che il suo libro riuscirebbe nojoso, e tanto
per difetto nelle forme, quanto per la natura della materia presto sarebbe
dimenticato come le altre opere simili (Lib. <span class="scp">III</span>), ma non curando perpetuità
nè diuturnità, bastavagli che l'opera facesse profitto ad alcuni. Pure egli con
quella dettatura alla mano, quantunque scorretta di grammatica e di lingua,
e col frizzo onde avviva la morta materia, colle mordacità che solleticano i
maligni istinti, fa sorridere e alletta a continuar la lettura. Il Pallavicini
appartiene alla scuola che dissero gesuitica, dalla frase lambiccata, dalla parola
pretensiva: elabora il dettato come chi spera vivere per lo stile, e professa
che esser accademico della Crusca lo lusingherebbe quanto l'esser
<span class="pagenum" id="Page_196">[196]</span>
cardinale. Quindi fa sentire incessantemente l'arte, rinvolge i pensieri nelle
frasi e per istudio d'armonia casca talvolta nell'oscuro, spesso nell'indeterminato,
e convince del quanto l'eleganza resti inferiore alla naturalezza.
</p>

<p>
Nè l'uno nè l'altro hanno l'imparzialità di storici; e ai cercatori della
verità riesce doloroso il trovarsi costretti a ricorrere a due fonti, entrambe
sospette per opposta eccedenza. I papi proibirono la storia del Sarpi: i
Veneziani quella del Pallavicino. Ma questi non dissimula le azioni biasimevoli
della corte pontificia, e a chi ne lo appuntò rispondeva: «Lo
storico non è panegirista; e lodando meno, loda assai più di qualunque
panegirista»<a class="tag" id="tag252" href="#note252">[252]</a>.
</p>

<p>
Il più vantato storico della odierna Germania, il protestante Ranke,
riscontrò le asserzioni del Pallavicino coi documenti a' quali s'appoggia, e
lo trovò di scrupolosa esattezza, benchè alcune volte pigliasse sbagli, e,
come avviene nella polemica, eccedesse nel volere scusar tutto, perchè frà
Paolo tutto accusava: dove non può negare, almeno affievolisce; dissimula
qualche objezione, qualche documento; conchiude il Ranke che al Sarpi
devono somma grazia i principi, giacchè rinfiancò il loro assolutismo, come
ai nemici del cattolicismo affilò armi, più micidiali appunto perchè somministrate
da un cattolico e frate.
</p>

<p>
Dall'esempio di frà Paolo siamo chiariti quanto vadano collegati il dogma
e l'attuazione esterna, e come s'illudano coloro che la Chiesa combattono a
fidanza, protestando rispetto a quello; poichè egli rimase il corifeo del partito
antiecclesiastico, non per l'accannimento, anzi per l'arte del dissimularlo, e,
in abito da frate e col titolo di teologo aguzzar le armi più fine contro la
Chiesa cattolica; s'anche non vogliasi asserire col Pallavicino che gl'insegnamenti
di frà Paolo erano semi di ateismo, togliendo la certezza di qualunque
religione<a class="tag" id="tag253" href="#note253">[253]</a>. Monsignor Fontanini lo dà come un tipo dell'ipocrito, perchè
del carattere sacerdotale e dell'esemplarità «non volle servirsi ad altro fine
che per guadagnarsi il concetto popolare di uomo dabbene, con disegno
occulto di quindi poter seminare a man salva le sue dottrine, senza sospetto
che fossero giudicate aliene dalla vera credenza». Ma se il Fontanini,
per zelo religioso, può credersi nemicissimo di frà Paolo, uno che,
per furore anticattolico, lo ammira, dicea testè che egli rimase nella Chiesa
sino al fine come fosse un de' credenti, ma per ispiarla, per sorprenderne
gli atti, per denunziarla al mondo<a class="tag" id="tag254" href="#note254">[254]</a>. Ufficio deplorabile!
</p>
</div>

<div class="chapter">
<p>
<span class="pagenum" id="Page_210">[210]</span>
</p>

<h2><a id="disc47"></a>
DISCORSO XLVII.
<span class="smaller">I GRIGIONI. LA VALTELLINA. SACRO MACELLO.</span>
</h2>

<p>
Nella parte orientale della Svizzera i Grigioni abitano il pendio settentrionale
delle Alpi Leponzie e Retiche, dalle sorgenti dell'Hinterrheim fino
all'Ortlerspitz che divide l'Italia dal Tirolo. Suppongonsi discendenti dagli
Etruschi, che, incalzati dai Galli, in quelle romantiche valli rifuggissero
secento anni avanti Cristo, sotto la condotta di Reto, donde il nome di Rezia.
Ad essi mescolaronsi Romani che eranvi posti in colonie militari per custodire
quei passi verso l'Alemagna, o che vi si ricoverarono allo sfasciarsi
dell'Impero, e vi lasciarono dialetti somigliantissimi al latino. Tali sono il
romancio e il ladino; curiosità filologiche, che coll'idioma italico hanno
identiche le radici e le forme grammaticali, miste con tedesco, o forse con
celtico e con osco raseno, come di preferenza sosterrebbe il Conradi.
</p>

<p>
Traggasene dunque l'origine dagli Etruschi o dai Romani, stanno in gran
parentela con noi italiani, tuttochè le loro sorti corressero diverse dalle
nostre dopo caduto l'Impero romano.
</p>

<p>
Come gli altri paesi elvetici, questi devono la civiltà a' monaci, che in
quelle solitudini cercando pace, vi piantarono romitorj e conventi, i quali
divennero nuclei di mercati, di villaggi, di città. Vi serbò preminenza Coira,
il cui nome (<i>Curia</i>) indica come originasse da un tribunale romano ivi collocato.
Il primo vescovo ne fu istituito da sant'Ambrogio, onde è il più
antico della Svizzera, com'era dei più ricchi.
</p>

<p>
Quando san Colombano, venuto dall'Irlanda, a Bobbio fra gli Appennini
fondava un monastero, divenuto poi famosissimo e subito operoso contro
all'eresia ariana, alla rilassatezza de' monaci italiani e agli ultimi aneliti
dell'idolatria, Sigeberto suo compagno varcò quel monte che fu poi detto
San Gotardo: arrivato alle sorgenti del Reno, si fabbrica un capannone fra
quegli alpigiani ancora idolatri; col segno della croce arresta l'ascia che un
di costoro dirigeagli al capo; converte Placido, signore di Truns, il quale,
<span class="pagenum" id="Page_211">[211]</span>
resosi frate, dota co' suoi beni il monastero di Dissentis, piantato sul piovente
settentrionale della val Calanca, allo schermo di selve inviolate. Quivi
i Benedettini fiorirono, e crebbero di dominj, tra cui contavano anche la
val Orsera, e il loro abate fu principe del sacro romano impero, e capo della
lega Grigia. Coltivarono anche gli studj umani, e raccolsero libri e manuscritti,
che andarono dispersi quando i Francesi incendiarono la badia
nel 1799.
</p>

<p>
Gli abitanti, non infiacchiti dalla civiltà e difesi dalla povertà, viventi in
capanne sospese alle nude roccie, poc'a poco si sottrassero alle prepotenze
de' signorotti, che di castelli coronavano le vette, donde come l'aquila piombavano
alla preda: e sostenuti dal clero, costituironsi in governo libero,
ove ciascun Comune restava sovrano, uniti però in tre leghe; la Caddea
(<i>Ca-de-Dio</i>), la Grigia, le Dieci Dritture; che confederaronsi poi per la
difesa comune nel 1471, sotto il nome di Grigioni.
</p>

<p>
Le leghe son eguali fra loro: e portano un solo voto ciascuna, benchè una
sia molto più estesa di territorio e conti maggior numero di Comuni. L'annua
Dieta si avvicenda fra Coira, Ilanz e Davos. Nei casi di Stato e nei pericoli
della repubblica, i Comuni spiegano i loro stendardi, e in qualche
luogo piantano lo <i>Straffgericht</i>, tribunale straordinario, che giudica colle
forme eccezionali e spicciative, che sogliono imporre i terrori plebei.
</p>

<p>
Appartiene alla lega Caddea l'Engaddina (<i>En-co-de-Inn</i>), valle dell'Inn,
una delle più belle della Svizzera, lunga diciannove ore, dove un novemila
abitanti, divisi in piccoli villaggi, vedono a rigidi e lunghi inverni succedere
estati deliziose. È parallela alla Valtellina, verso la quale apre varj
passi difficili, e principali quello della val di Poschiavo che riesce a Tirano,
e quello della val Bregaglia che sbocca a Chiavenna.
</p>

<p>
I Grigioni, operosi e in povero paese, sciamavano a prestare servigi nelle
città d'Italia e di Germania, e a farsi soldati di forestieri: nel secolo <span class="scp">XVI</span>
armavano da cinquantamila uomini, di cui diecimila metteano a soldo
di Francia, cinquemila di Venezia, guadagnando di bei denari, e purgandosi
così (dice il Lavizzari) la repubblica di que' torbidi umori che la
potrebbero sconvolgere. Coira era il punto di riunione di quelli che anche
dal resto della Svizzera e dalla Germania scendeano a militare in Italia;
onde facilmente vi si sparse la Riforma, derivata non si sa bene se da
Lutero o da Zuinglio. Giovanni Comander, arciprete di quella cattedrale,
Enrico Spreiter, Giovanni Blasius, Andrea Fabritz, Filippo Gallizio Salatz<a class="tag" id="tag255" href="#note255">[255]</a>
ne furono i primi apostoli, e ben presto la ampliarono nelle Dieci Dritture;
pochissimo nella Lega Grigia; nella Lega Caddea prosperò attorno a Coira,
indi nell'Engaddina, principalmente per opera d'Italiani.
</p>

<p>
I Riformati si valsero della lingua romancia, che allora acquistò vita e
fiore: Travers in essa tradusse il catechismo di Comander, primo libro romancio
che si stampasse a Poschiavo nel 1552; il Gallizio voltò nel dialetto
<span class="pagenum" id="Page_212">[212]</span>
della Bassa Engaddina il <i>Pater</i>, il <i>Credo</i>, il decalogo; Benvenuto Campell,
molti capitoli della Genesi dall'ebraico, il simbolo di sant'Atanasio, e salmi
e canzoni da chiesa e un catechismo proprio; Biveron tradusse il Nuovo
Testamento nel 1560.
</p>

<p>
Ai Riformati si mescolarono Antitrinitarj; Tommaso Münzer, che a Zurigo
predicava nel 1522 il ribattezzamento, vi lanciò le dottrine anabattiste:
ma avendo esse in Germania eccitato la guerra de' paesani contro i possidenti,
qui furono repressi col tribunale straordinario. Poi alla dieta di
Ilantz del 1526 fu stabilito fosse libero professare la religione cattolica o
l'evangelica; i ministri non insegnassero se non ciò ch'è contenuto nella
Bibbia: ciascuna parrocchia scegliesse i proprj pastori; non si ricevessero
frati nuovi nei monasteri, nè si mandasse denaro a Roma per annate o
dispense o qualsiasi titolo. Questo rimase sempre lo statuto religioso dei
Grigioni; i Riformati non ebbero vescovi, ma concistorj, sotto al sinodo
nazionale che s'accoglieva ogni mese di giugno.
</p>

<p>
Il vescovo di Coira, ch'era come il principe del paese, rimase cattolico in
una città di religione riformata, talmente che nel suo castello, cioè nella
parte elevata della città, dov'egli esercitava la giurisdizione, verun cattolico
si trovava, eccetto il suo clero; e i beni che aveva copiosissimi perdè, a tal
punto che Enrico II di Francia per mantenimento gli assegnò un'abbazia
in Picardia. Da lui dipendeva il clero cattolico, diviso in quattro capitoli.
</p>

<p>
Paolo Ziegler vescovo, irato per quegli statuti che il privavano d'ogni
potere esterno, si ritira a Firstenburg, e maneggia la rinunzia a favore del
cardinal De Medici che fu poi Pio IV. N'era mediatore l'abate di San Lucio
Teodoro Schlegel suo vicario, caldo campione de' Cattolici alla dieta d'Ilanz:
scoperta l'intelligenza, egli fu dato al carnefice nel 1529.
</p>

<p>
Queste persecuzioni nascevano da basse passioni, anzichè da fervor religioso;
avvegnachè del 15 marzo 1530 abbiamo lettera di Valentino Tschudi,
che scrive a Zuinglio: «Vedo insinuarsi la trascuranza di Dio, lo sprezzo dei
magistrati, la violazione de' giudizj, la vita licenziosa; esacerbati gli animi
da rancori, l'equità vien meno, s'estingue la carità, e mentre ognuno
cerca soddisfare alla volontà propria, purchè s'innalzi quel ch'egli desidera
non bada a qual danno si corre. Popolo così accannitamente diviso,
che altro deve aspettare se non desolazione?»
</p>

<p>
E Giacomo Bedroto a Giovanni Gast: «Il mondo si riempie con paradossi,
asserzioni, incriminazioni, recriminazioni, apologie, antapologie;
sotto pretesto di cercare o di asserir la verità, niuna cosa va naufraga
peggio di questa»<a class="tag" id="tag256" href="#note256">[256]</a>.
</p>

<p>
È parallela all'Engaddina, lo dicemmo, la Valtellina, valle italiana solcata
dal fiume Adda, che, nascendo dal monte Braulio, ergentesi verso il Tirolo,
scorre per ottanta miglia da levante a ponente fin al lago di Como, fra due
schiere di monti che la separano dal Veneto a mezzodì, a settentrione
<span class="pagenum" id="Page_213">[213]</span>
da' Grigioni. Sondrio n'è il luogo principale, poi Morbegno e Tirano, capi
di tre terzieri. All'estremità nord-est formava contado distinto il territorio
di Bormio; presso al lago di Como diramasi l'altro contado di Chiavenna,
antichissimo passo del commercio colla Germania, che dalla val del Liro o
di San Giacomo varca lo Spluga, dalla val della Mera la Malogia o il Septimer,
per raggiungere il paese de' Grigioni.
</p>

<p>
La comodità e l'utile dei passi facea da questi desiderare di acquistare la
Valtellina; più volte il tentarono, e finalmente, con que' pretesti che son
buoni quando sostenuti dalle armi, la occuparono nel 1521, sottraendola al
ducato di Milano. Nella pace di Jante l'avean essi ricevuta come alleata, ma
presto l'ebber ridotta serva, non partecipe ai diritti della sovranità: le
Leghe mandavanle magistrati, che all'incanto compravano dai comizj i posti
di governator della valle o di podestà de' terzieri e delle contee, poi o subappaltavano
questo loro uffizio a qualche nativo, oppure industriavansi a
cavarne profitto col rivendere la giustizia in paese, di cui non aveano nè
conoscenza nè amore.
</p>

<p>
Appena si sparsero le nuove opinioni in Italia, a chi per queste era perseguitato
sembrarono comodo rifugio la Valtellina e le terre confinanti della
Rezia, interamente o a metà italiane. Già il 12 aprile 1529 il Comander
scrive al Vadiano che un profugo d'Italia s'era ricoverato in Valtellina, e non
credendovisi sicuro, passò nella Pregalia, poi in un Comune dell'Engaddina,
dove sin allora non si era diffuso il vangelo. Non è detto chi fosse, ma supponiamo
Bartolomeo Maturo di Cremona, da altri indicato come il primo
che evangelizzasse l'Engaddina. Costui, stomacato principalmente dai miracoli
che vedeva attribuirsi da' suoi frati a non so qual Madonna, fuggì, e fermatosi
a Vicosoprano nell'Engaddina, vi mutò il culto, e vi si trattenne fino
al 47. Ma volendo la libertà del credere, ai simboli nuovi preferiva le personali
opinioni; e non molto erudito, pare bevesse le credenze di Camillo
Renato che facea da maestro privato in Valtellina, e pendeva agli Antitrinitarj.
Dietro al Maturo<a class="tag" id="tag257" href="#note257">[257]</a> vennero Agostino Mainardi, l'Ochino, Pietro Martire,
Francesco Calabrese, Gerolamo da Milano, più tardi il Curione e lo Stancario.
Bevers fu riformato da Pietro Parisotto.
</p>

<p>
Giulio da Milano, sfuggito dalle prigioni di Venezia, fu pregato di stabilirsi
a Poschiavo, donde scorreva predicando i vicini paesi dell'Engaddina
non solo, ma della Valtellina, massime Tirano e Teglio<a class="tag" id="tag258" href="#note258">[258]</a>: vi durò ben
trent'anni, finchè morì vecchissimo nel 1571, e alla sua morte quei di
Brusio si tolsero un pastore loro proprio; e così i riformati di Tirano. A
Poschiavo gli succedette Cesare Gaffori piacentino, ch'era stato guardiano
dei Francescani.
</p>

<p>
Nella Pregalia la riforma era favorita dalla famiglia Prevosti: e predicata
dal Vergerio, vescovo apostata su cui versa il nostro Discorso XXVII, scribacchiatore
d'opuscoli, ove mai non si eleva alle idee che allora dividevano
<span class="pagenum" id="Page_214">[214]</span>
il mondo delle intelligenze, ma solo sfoga i rancori suoi colla cinica violenza
d'un linguaggio triviale<a class="tag" id="tag259" href="#note259">[259]</a>. Per opera di lui, nell'aprile 1551, tutte le immagini
vennero abbattute in San Gaudenzio di Casaccia, e disperse le ossa del
santo patrono. Dopo di esso furonvi pastori Leonardo eremitano, Guido
Tognetta, Bartolomeo Silvio, Domenico Genovese, Giovan Battista da
Vicenza, Tommaso Casella, Giovanni Planta di Samaden, Giovanni di
Lonigo, Simone di Valle, Lucio Planta di Samaden, Nicola carmelitano,
Nicola eremitano: nel 1598 vi predicava Giovanni Antonio Cortese da
Brescia che col fratello Giovan Francesco avea riformato Solio.
</p>

<p>
A Solio duravano cattolici potenti, pure il 1553 furono abbattute le immagini,
e vi ministrò Lattanzio da Bergamo, poi messer Antonio Florio,
indi Giovanni Marzio di Siena. A Castasegna Gerolamo Ferlito siciliano,
poi Agostino da Venezia, Giovan Battista da Vicenza che vi morì, Antonio
da Macerata, Giovanni La Marra e Giovanni Planta di Samaden. A Bondio,
Gerolamo Torriano di Cremona, Antonio Bottafogo, Giovanni Beccaria di
Locarno, Armenio napolitano, Natale da Vicenza che vi morì, Giovanni La
Marra, Giovan Battista carmelita.
</p>

<p>
Questi nomi, di cui molti abbiamo già incontrati nei discorsi precedenti,
bastano a chiarire che principalmente a italiani è dovuto l'aver susseminato
il mal seme nell'Engaddina e nella Pregalia: e più adopraronsi,
ma con minore frutto nella Valtellina. Sgomentato dai pericoli
di questa, già il vescovo di Como v'avea mandato inquisitore un tale
Scrofeo; ma avviluppato negli affari politici di Francia, badò a questa,
più che a salvar le credenze. A Chiavenna sopratutto le truppe grigioni,
acquartierate durante la guerra mossa dal Medeghino castellano di
Musso, diffondeano gli errori proprj o almeno il disprezzo delle cose
sante, ed erano favoriti da Ercole Salis, colonnello elvetico, e da Paolo
Pestalozza suo parente. Nè pochi aveva adescati la novità, fra cui Paolo
Masseranzi, il capitano Malacrida e un Alfiere. Li contrariava il clero
cattolico, e sovratutto Cesare de Berli parroco di Samòlaco, appoggiato
anche dall'essersi sparso che la Madonna apparisse a una fanciulla, predicendole
disastri per Chiavenna se non se ne estirpasse la zizania luterana.
Proruppe allora lo sdegno contro gli eretici, si ordinarono digiuni e processioni,
raddoppiaronsi i voti che quelli repudiavano: ma presto si scoperse
l'apparizione essere impostura d'uno, che perciò fu decapitato ed arso
nel 1531.
</p>

<p>
Se stiamo alle memorie d'acattolici, anche altri preti e frati vennero condannati
per colpe sudicie; come a vicenda gli acattolici erano imputati
d'incendj alle chiese e d'altre colpe. Non si costuma così da tutti i partiti
e in tutti i tempi?
</p>

<p>
Chiavenna e tutta la Valtellina erano di comodissimo rifugio a quei che
fuggivano d'Italia, sì per la vicinanza, sì perchè continuavano a godervi
<span class="pagenum" id="Page_215">[215]</span>
il clima e la lingua della patria, insieme colla libertà di culto. Camillo
Renato siciliano, al novembre 1542 scriveva da Tirano al Bullinger ringraziandolo
delle premure che si prendeva per quelli che fuoruscivano
d'Italia; perseverasse, in modo che quanti di là migravano per amor del
Vangelo scorgessero un porto sicuro fra gli Svizzeri e i Tedeschi: e interpone
gli uffizj di Celio Curione, per riceverne lettere.
</p>

<p>
Nel 1546 già una chiesa erasi formata a Caspàno, terra della bassa Valtellina
che diceasi la cuna di quella nobiltà; e la favorivano Bartolomeo
Parravicini e suo fratello Rafaele, uom dotto e pio, di famiglia numerosa.
Ma ecco una mattina si trovò spezzato un crocifisso; onde i Cattolici
a levar rumore contro una religione che neppur Cristo risparmiava; non
voler più soffrire che gli eretici compissero i loro riti nella chiesa comune;
il pretore dovette far arrestare il ministro, che alla tortura confessatosi
complice e consigliere del fatto, ebbe una multa e bando perpetuo dalle
tre leghe. Giunto però a Chiavenna, egli protestò contro la violenza usatagli,
asserendosi innocente, e citò a Coira il pretore, ignoriamo con qual esito.
Dissero poi che il fatto non fosse altro che monelleria d'un figliuolo di Rodolfo
Parravicini tredicenne, il quale confessossene reo. Bei sotterfugi, che
rivedemmo all'età nostra.
</p>

<p>
Il De Porta stampò un lungo consulto di ministri evangelici al comizio
di Ilantz sopra quanto tornerebbe spediente per costringere all'obbedienza
religiosa i Valtellinesi, Chiavennaschi e Bormini, e per isvellerne le tante
«superstizioni ed empj errori»: e decidevano mandarvi predicanti, sbandirne
i frati, e massime i Cappuccini, e le confraternite di disciplini; impedire
ogni ingerenza del vescovo di Como, e porre un maestro di scuola riformato
per ciascun terziere.
</p>

<p>
Nel 1544 alla Dieta di Davos Ercole Salis avea fatto decretare che ogni
abitante di Chiavenna e della Valtellina e de' contorni, che giungesse alla
cognizione evangelica, avesse diritto di tenere insegnamento pubblico e privato;
chi per causa di religione fuggisse dalla patria, in qualunque luogo
delle Leghe trovasse sicurezza e libero esercizio del culto.
</p>

<p>
Quanto i Salis favorivano i novatori, tanto li contrariavano i Planta, loro
emuli politici; e il prevaler dell'una o dell'altra famiglia variava i provvedimenti.
Così nel 1551 Antonio Planta governatore della Valtellina escluse i
predicanti, sicchè Ulisse Martinengo scriveva al Bullinger, l'ultimo agosto
di quell'anno: «Qui si disputa, e poichè la legge esclude i banditi per delitto
o gli omicidi, vogliono cacciati noi pure come banditi; forse non potrò
restare nelle Tre Leghe, talmente il diavolo imperversa contro di me».
Ma ai 18 aprile 1557, il Bullinger da Samaden a Federico Salis: «Nella
Valtellina, nei contadi di Chiavenna e di Bormio molta fatica si durò,
pure vinse la verità, poichè furono espulsi i monaci forestieri, e assegnati
tempj agli Evangelici, dove col decoro conveniente predicar il Vangelo.
</p>

<p>
<span class="pagenum" id="Page_216">[216]</span>
«In alcun luogo, come a Sondrio sul monte di Rogoledo, fu ordinato che,
ove molti aderiscono al Vangelo, si erga una chiesa dalle fondamenta, se
non abbiasi altrove dove congregarsi. Scoperto che alcuni, con denari
forestieri e favori, procuravano contrariar il Vangelo, li multammo, e
togliemmo giù da ogni voglia di nuocere. In somma, io ed i miei colleghi
adopriamo attenti per agevolar la via al Vangelo».
</p>

<p>
A ciò industriavansi moltissimo il Vergerio con prediche, lettere, opuscoli;
ed Agostino Mainardi piemontese. Questi fece un <i>Trattato dell'unica
perfetta soddisfazione di Cristo, nel qual si dichiara, e manifestamente
per la parola di Dio si pruova che sol Cristo ha soddisfatto per gli peccati
del mondo, nè quanto a Dio c'è altra soddisfazione che la sua o
sia per la colpa o sia per la pena</i> (1551, 18 pagine in-8º), dove si lamenta
che «oggidì alcuni, che fanno professione di predicar Cristo, sotto
pretesto di tal nome scorrono in orribili bestemmie, pubblicamente ed in
pulpito innanzi agli popoli predicando apertamente, e come dir si suole a
piena bocca, e per essere meglio intesi spesso replicando il medesimo,
dicono che alla salute nostra non basta la soddisfazione, la quale ha fatta
Cristo per noi, ma è necessario di altra soddisfazione per gli peccati nostri
che quella di Cristo».
</p>

<p>
Egli passava pel campione di questa dottrina, e l'Ochino essendo imputato
d'averne sostenuta una diversa e diffusala in Valtellina, affrettavasi a dichiarar
la sua fede ad esso Mainardi<a class="tag" id="tag260" href="#note260">[260]</a>. Il qual Mainardi credesi pure autore dell'opuscolo
dell'<i>Anatomia della messa</i>, che comparve prima in italiano come
lavoro di Antonio Adamo, e per esortazione del marchese di Vico fu tradotto
in francese e a lui dedicato, indi in latino nel 1561 con tanti errori tipografici,
che l'editore attribuisce a Satana l'avervene fatti scorrere più del
centuplo di quei che sogliano (<span class="smcap">Bayle</span>).
</p>

<p>
I rifuggiti d'Italia cercavano, come abbiam troppo ripetuto, piuttosto
libertà di credenze personali che professar le nuove; frati e preti apostati i
più, mossi da odio contro di Roma e de' loro superiori, e desiderosi di sfrenarsi,
riuscivano spesso irrequieti e accattabrighe, in modo che moltiplicavansi
dissensi religiosi, e formossi una mistura incondita d'elementi biblici
tedeschi, e di razionali italiani. Primi ad apostolare dottrine ariane
e antitrinitarie furono frà Francesco di Calabria parroco di Vettis e frà
Girolamo da Milano parroco di Livigno. E dicevano, il dogma della trinità
quale si insegna implicare contraddizione e assurdo: dell'immortalità dell'anima
dubitavano, nè che essa continui attiva dopo morte, o rimanga
sopita fin al giorno del giudizio, quando sarebbero dannati da Dio coloro
che colla negligenza e la disobbedienza l'avessero demeritato; riguardo
alla redenzione diceano che noi fummo salvati non tanto per la morte di
Cristo, quanto per grazia del Padre; la giustizia di Cristo non può imputarsi
ad alcuno, ma ciascuno sarà giudicato al tribunal divino secondo le
<span class="pagenum" id="Page_217">[217]</span>
opere proprie: nessuno esser corrotto dal peccato in modo, che non gli
rimanga libero arbitrio al vero bene; la concupiscenza non doversi noverar
fra i peccati; i sacramenti esser solo esternazioni della professione cristiana e
segni commemorativi della morte di Cristo; il battesimo non doversi conferire
a bambini, ma nell'età della discrezione. Formulare però il costoro
simbolo sarebbe difficile, perocchè ora da essi, ora da altri usciva ogni tratto
qualcosa di nuovo; chi pretendea si conservasse l'<i>Ave Maria</i>, chi nell'eucaristia
non volea si pronunziasse <i>Hoc est corpus meum</i>, o vi s'adoprasse
pane azimo; che per padrini al battesimo non si scegliessero cattolici, come
faceasi spesso: la taccia d'ignorante e superstizioso era in pronto per chiunque
li contraddicesse.
</p>

<p>
Combinata una disputa a Süs nell'Engaddina nel 1544, vi comparvero
tutti i predicanti, Andrea Schmid, Corrado Jeklin, l'Altieri, e alla lor testa
Pietro Bardo Pretonio parroco di Tusis, e il Salutz; e dopo due giornate di
dibattimenti, il frate calabrese fu escluso dalla Rezia e dal Tirolo, e si divisarono
i modi per isbarbicare gli errori di esso.
</p>

<p>
Il Tiziano, che diffondea dottrine di quel sapore a Coira, fu carcerato, e il
popolo a furia lo volea morto. Il Salutz s'adoperò da un lato per mitigargli
i giudici, dall'altro per convertirlo, ma interrogato egli avviluppavasi in
parole, evitando di precisare le sue credenze: finalmente si ritrattò, e fu
condannato ad esser condotto per la città flagellandolo, poi bandito per
sempre dall'Elvezia (1554): primo esempio di castigo corporale per eresia
tra i Riformati di quel paese.
</p>

<p>
Per corregger Camillo Renato, che a Chiavenna sparnazzava siffatte dottrine,
il Mainardi, nel 1547, stese una confessione propria, che fu la prima
pubblicatasi ne' Grigioni. Non la possediamo, ma si può raccoglierla da un
libro italiano che nel 1561 Pietro Leoni, seguace di Camillo, stampò a Milano,
adducendo le ragioni per cui non avea voluto sottoscriverla. In essa
il Mainardi condannava gli errori degli Anabattisti, e chi facea che l'anima,
morta col corpo, col corpo resuscitasse al finale giudizio; il negare che all'uomo
resti alcun lume naturale onde conoscer ciò che deve fare od evitare:
che Cristo abbia avuto carne di peccato o concupiscenza; che la fede giustificante
abbia duopo di conferma; che Cristo non fece veruna promessa nell'istituir
la Cena; che il battesimo e la Cena sieno semplici segni del
Cristiano, ed espressioni del passato, non del futuro; che il battesimo sia
succeduto alla circoncisione, nè con questa abbia veruna somiglianza.
</p>

<p>
Non par dunque che Camillo Renato seguisse i Soccini, anzi Lelio Soccino
potè aver imparato da esso mentre stette a Chiavenna. Certamente Camillo
ascondeva accortamente le sue opinioni; se non potesse altro, dicea d'averle
sostenute soltanto per esercizio logico; scrisse un libro <i>Contro il battesimo
che ricevemmo sotto il segno del papa e dell'anticristo</i>, sostenendo nol si
dovesse conferire se non a chi conosceva il vangelo; e più straniava in fatto
dell'eucaristia.
</p>

<p>
<span class="pagenum" id="Page_218">[218]</span>
Lo sorreggeano Francesco Negro e Francesco Stancario, i quali teneano
dogmi ancora differenti, che fecero approvare dal Comander col ridurli a
poche parole dove la quistione era dissimulata. Su tenore somigliante insegnavano
Aurelio Sittarca, succeduto al Vergerio nella cura di Vicosoprano,
Girolamo Torriano a Piuro, Michelangelo Florio a Soglio, Pier Leone in
Chiavenna. Natogli un figlio, il Negri lo presentò al Mainardi perchè lo battezzasse
nella sua fede. Questi rispose lo battezzerebbe nel nome del Padre, del
Figliuolo e dello Spirito Santo, nella fede della Chiesa di Cristo. Sì, no: ne
nasce litigio, e il Vergerio presume conciliarli, se non altro conchiudendo
ch'erano quistioni di lana caprina, ed anzichè disputare per queste, conveniva
cercar la riforma della vita. Il Bullinger, il Blasio ed altri s'industriarono
a toglier via uno scisma così dannoso; infine il sinodo impose silenzio
a Camillo. Non per questo egli tacque: il Mainardi dovette recarsi
nel 1558 a Zurigo a far approvare la sua confessione; poi tediato voleva
andarsene in Inghilterra, dove era invitato dall'Ochino.
</p>

<p>
Fra le varie lettere del Mainardi, che serbansi nel Museo Elvetico, scegliamo
quest'una al Bullinger del 15 maggio 1549.
</p>

<p>
«Ricevetti la tua con due decadi di sermoni, regalo più prezioso che oro
e gemme. Le occupazioni non mel permisero ancora, ma li leggerò, e li
declamerò dal pulpito, non potendo che esser eccellente quanto viene da te.
Io son sì piccolo, da non avere cosa a mandarti, se non tale che ti affligga.
Giocondissimo m'arrivò quanto scrivi della Sassonia, della Pomerania
ecc. D'alcune cose avevo sentore, ma a stento vi prestavo fede: tante
ai dì nostri se ne spacciano! Sopratutto gratissimo mi fu l'udire che in
Inghilterra prevalse la nostra e vostra opinione sulla Cena, onde speriamo
ciò succeda anche altrove. Della Chiesa nostra non ti posso dir nulla che ti
rechi piacere; il lator di questa te ne informerà. Gli autori dello scisma sono
anabattisti; e un di costoro che aderivano a Camillo, in presenza di molti,
trovandosi alla mensa d'un nobile dov'era anche Pietro Paolo Vergerio,
chiaramente confessò d'aver testè preso il battesimo, e così esser divenuto
un altro uomo, cioè innovato e riempito dello spirito di Dio; col battesimo
aver rinunziato al papa o a quanto avea trovato sotto il papato, perchè
quel battesimo non era di Cristo ma dell'anticristo e del diavolo<a class="tag" id="tag261" href="#note261">[261]</a>; e
ch'io sia un lupo e un seduttore. Camillo, lor corifeo e piloto, non va così
precipitoso a confessar all'aperta; è più prudente, non perchè non sia
peggiore, ma perchè teme di manifestarsi: del resto bisogna stiano avvolti
nel medesimo errore quelli che son tanto amici. Io non so quello che farò;
son chiamato in Inghilterra: qui nessun m'ajuta, e resto solo a premer il
torchio. Perdonami, o Signore, giacchè ciò conviene al solo Cristo, solo
di lui voglio esser detto. Diriga il Signore i miei passi: io non so quel
che mi fare. Odo che Camillo ti scrive; tu rispondigli secondo la tua
prudenza: egli è peste della Chiesa e grande eretico. Dicono si prepari a
<span class="pagenum" id="Page_219">[219]</span>
lasciar Chiavenna: possa altrove divenir migliore! Così portasse seco la sua
peste! ma temo ci lasci le reliquie.
</p>

<p>
«Questa ti è consegnata da Baldassare Altieri, uomo esimio e di singolare
ingegno: dàgli ascolto, poichè io non ti posso scriver ogni cosa in tanta
fretta. Egli ti aprirà i suoi concetti. Tu, uom di tanta prudenza, se vedrai
che il fatto suo sia da promuovere a gloria di Cristo, giovagli di consiglio e
di favore. Io, quanto possa capire col mio piccolo ingegno, stimo che i voti
suoi giovino sommamente ad estender il vangelo di Cristo. Ma ai capi non
sarà facile corrispondere a' suoi desiderj. Sta bene in Cristo Gesù Signor
Nostro, e prega per me».
</p>

<p>
Si prese il partito di radunare un nuovo sinodo: quattro pastori,
eletti dal concistoro, nel dicembre 1549 vennero a Chiavenna e ospitati
in casa di Francesco Pestalozza, tennero lunghe dispute, ove si finì col
proibire a Camillo d'insegnare o predicare in privato nè in pubblico; e si
stanziarono ventuna conclusioni: dietro le quali Camillo fu scomunicato
il 6 luglio 1550. Camillo stese una professione di fede, che in fondo è
mera parafrasi in versi esametri di ciascun articolo del <i>Credo</i>, diretta a
Federico Salis, dissimulando i punti sui quali deviava<a class="tag" id="tag262" href="#note262">[262]</a>; scrisse anche
<i>Errori, inezie, scandali di Agostino Mainardi dal 1535 e dopo</i>, ove lo
accusava di cenventicinque errori. In altre scritture ribatte le credenze
luterane.
</p>

<p>
In quell'occasione i predicanti offrirono di venire a dibattimento anche
col capitolo cattolico di Chiavenna, che non credette dover accettare la sfida.
I dissidenti pensarono poi togliere di mezzo queste discordie nel sinodo
nel 1553 per cura del Travers, del Bullinger e d'altri, combinando una Confessione
retica, secondo aveano determinato nell'adunanza di Chiavenna,
e metter così un freno agli Italiani liberi pensatori. Comincia essa colla
professione dei tre simboli ecumenici, poi de' meriti di Cristo, e della sola
potenza di santificazione della fede; rigetta che Dio sia la causa del male: la
carne di Cristo è in cielo, pure egli sta presente nella Chiesa; il battesimo fu
sostituito alla circoncisione, e il ribattesimo è da fuggire in ogni caso. Ogni
anno due sinodi si terranno, dove l'adunanza comincerà dalla preghiera
in ginocchio; il ministro o il seniore leggerà il 119 salmo in latino o in tedesco;
verrà dietro la profession di fede; indi, scelti il presidente, due assessori
e il cancelliere, si comincerà a trattar gli affari. Son festive le domeniche,
natale, pasqua, pentecoste; e in ognuna si reciterà il <i>pater</i>, il simbolo, i dieci
comandamenti. Il battesimo si dà in chiesa, escludendo il sale, il crisma,
la saliva, e colla liturgia di Zurigo o di Coira; i padrini non occorre siano
conosciuti per fedeli, purchè scelti dal numero dei comunicanti; senza cognizione
del padre e consenso del magistrato nessun parroco può battezzar
un bambino. Per la comunione si può adoprar pane non lievito; nè mai la
si farà in casa. I matrimonj si celebrano in pubblico; vietato il divorzio.
<span class="pagenum" id="Page_220">[220]</span>
Nessuno deve abbandonare la propria comunità. La scomunica esclude uno
per sempre dalla Cena, se indubitabili segni di emenda nol facciano riammettere.
</p>

<p>
Tale Confessione fu tenuta dalla Chiesa retica, e si firmava dai ministri;
benchè, quando fu pubblicata nel 1556 la Confessione elvetica, questa venisse
adottata dai Grigioni. Ma i profughi italiani non vi si voleano acconciare;
il Vergerio, trovandola in molti punti dissona dalle credenze sue,
negò sottoscriverla, e ricordandosi d'essere vescovo, domandava d'essere
eletto visitatore della Rezia e della Valtellina, ripromettendosi di riconciliare
i dissidenti. Di ciò il Salutz lo beffava, come si desse soverchia importanza:
«Il cielo non cascherà se anche costui nol sorregge colle sue spalle.
In luogo di diffonder il vangelo, esso ne divenne un ostacolo, giacchè i
predicanti litigano fra loro, invece di unirsi tutti contro de' Cappuccini».
</p>

<p>
I Cappuccini di fatti in Valtellina opponevansi agli eretici, come i Domenicani
stanziati in Morbegno, donde si diffondeano a predicare; e principalmente
frate Angelo da Cremona a Teglio eccitò il popolo in modo, che prese
a sassi Paolo Gaddi ed altri venuti da Poschiavo, e ne nacque una baruffa,
dove andarono di mezzo molti borghesi, che parteggiavano pel Gaddi.
</p>

<p>
Premeva ai Grigioni d'assicurare la condizione degli Evangelici in Valtellina,
massime dacchè come capo della chiesa retica in Coira al Comander
era succeduto il Fabrizio. I predicanti v'erano sempre considerati come persone
private, maestri nelle case particolari: fin il Mainardi a Chiavenna non
era sostenuto che da Ercole Salis ed alquanti altri, e in un salotto di questo
predicava; doveansi osservar tutte le feste antiche, massime quando uscisse
commissario qualche cattolico. Allora si decretò che gli Evangelici non fossero
obbligati ad altre feste che alle prescritte dal sinodo; a loro si attribuisse
un terzo delle entrate della chiesa di San Lorenzo di Chiavenna; non più
frati novizj ne' chiostri: ad ogni predicante si assegnassero quaranta corone
l'anno, desumendole dalle entrate in Valtellina del vescovo di Coira e dell'abate
di Sant'Abondio di Como; dove fossero più chiese, una dovesse cedersi
agli Evangelici.
</p>

<p>
Incaricato d'eseguire tal decreto, Federico Salis fu festeggiato dagli Evangelici;
e nominato commissario in Chiavenna, s'adoprò caldamente a diffonderne
le credenze. Allora Giovanni Schenardo, giurisperito di Morbegno,
sporse una supplica al granconsiglio retico contro di questi predicanti, che
disertati da Agostino e da Benedetto, sollecitan unicamente il vantaggio proprio,
non quello di Cristo. Il vero evangelico s'attiene a san Paolo, che proibisce
di far nulla per litigio, non rivendicar neppur le cose proprie, sopportare
le frodi, le ingiurie: esso vantava di non riuscir di peso ad alcuno; costoro
invece, eccoli retribuiti lautamente. Che se non vogliono imitar Paolo, che
imitava Cristo, almeno lo stipendio chieggano da quelli per cui militano,
non da quelli a cui contrariano. Ma questi disertori servono al ventre, non
<span class="pagenum" id="Page_221">[221]</span>
a Cristo, desiderando tutt'altra vita che quella degli apostoli, i quali la passarono
in fatica, in travagli, in vigilie e fame e freddo e nudità. O come si
dicono Evangelici se detestano una vita cui seguirono tanti Padri del deserto,
fra vigilie, digiuni, cilizj? Evangelici come sono questi che si sfratano,
mentre Cristo proclamò beati quei che si mutilano pel regno de' cieli, e Paolo
preferisce il celibato alle nozze? Cristo e gli apostoli fecero miracoli, pei
quali fu creduta la loro dottrina; i santi, i pontefici o per miracoli o per la
pazienza de' mali si segnalarono; questi avveniticci non operano miracoli,
fuggono l'austerità della vita; sicchè non meritano fede. È poi ingiusto ed
illegale il rivolgere ad una religione ciò che era destinato ad una opposta;
i suffragi pei defunti devonsi rispettare quanto le leggi e i testamenti; togliere
ciò che altri possiede per giusto acquisto o per usucapione è iniquità.
E conchiudeva si abrogassero quelle leggi, o almeno si sottoponessero al suffragio
universale dei Valtellinesi.
</p>

<p>
Gli fu dato ascolto come si suole dai prepotenti; e il decreto, benchè in
Morbegno incontrasse qualche opposizione violenta, fu eseguito, e assunto
l'inventario dei beni ecclesiastici in Valtellina.
</p>

<p>
Il cavalier Quadrio, medico dell'imperatore Ferdinando, destinò la sua
casa in Ponte per istabilirvi una scuola di Gesuiti: l'imperatore ne prese
tale impegno, che nella dieta di Ratisbona del 1558 ne parlò amicalmente
al borgomastro di Coira, e il Canisio provinciale dei Gesuiti mandò
lo spagnuolo Bobadilla con dodici compagni ad aprirvi il collegio. Se ne
sbigottirono i Riformati; Fabrizio vi si oppose di tutta forza, e ottenne una
decisione della dieta del 1561 contro quella scuola.
</p>

<p>
Agostino Mainardi moriva nel 1563 l'ultimo di luglio, e Ulisse Martinengo
scriveva al Fabrizio: «La mattina, convocati i fratelli, tenne un discorso
eccellente, la cui somma è che persistessimo in quella dottrina ch'egli per
venti anni avea predicata; dottrina sicurissima e saluberrima, perchè
appoggiata alla pura parola di Dio. Al domani lo portarono sulle proprie
spalle gli anziani della chiesa con gran mestizia; perocchè talmente a tutti
era caro, che neppur gli avversarj trovavano di che rimproverarlo».
</p>

<p>
Per succedergli si invitò il bergamasco Zanchi; bello ingegno, che volentieri
accettò per sottrarsi alle molestie che a Strasburgo davangli i Luterani.
Ma nè qui ebbe pace, mancandogli la forza di carattere necessaria a tenere in
freno i migrati. Simone Fiorillo napoletano, che nell'intervallo aveva supplito
al Mainardi, or pretendeva precedenza sopra lo Zanchi, e rimestava le
idee di Camillo. S'aggiunse nel 1564 la peste, che in poche settimane uccise
centotto persone, talchè il sermone si faceva all'aria aperta, e ciascuno
portava un ampolla di vino da bever alla santa Cena per evitare il contagio.
I preti cattolici mostravano il solito eroismo nell'assister i malati: ma neppure
i ministri evangelici abbandonarono il posto, eccetto il Torriano di
Piuro.
</p>

<p>
<span class="pagenum" id="Page_222">[222]</span>
Quando poi sopraggiunsero il Biandrata e l'Alciato, spargendo nuovi errori
sulla Trinità, lo Zanchi lasciolli fare: ma dopo quattro anni se n'andò. E prima
fermossi a Piuro, dove sposò una Lumaga, poi ad Eidelberga succedette a
Zaccaria Orsino.
</p>

<p>
In Chiavenna fu pastore Scipione Lentulo, già barba dei Valdesi in Val
d'Angrogna, poi ministro a Montagna sopra Sondrio; donde scriveva al
professore Wolf a Zurigo il 19 ottobre 1566: «Quasi ogni giorno devo
combattere con Italiani, e benchè italiano io pure, non mi dorrà dire
che ad essi nessuna religione piace, dacchè cominciò a spiacere la papistica».
E informava il Bullinger qualmente egli s'applicasse agli scritti
teologici di lui e di Calvino, che aveva udito a Ginevra; mentre fu nell'Angrogna,
trovavasi gravato di tanti affari, da bastargli appena tempo di
leggere la Bibbia. A Chiavenna dovendo predicare cinque giorni per settimana,
non gli avanzava tempo di leggere opere estese come quelle di
Lutero (3 giugno 1575).
</p>

<p>
Tobia Eglino di Zurigo, uno de' pochi discepoli del nostro Giordano Bruno,
del quale parla con rispetto in una dedica a Giovanni Salis, era venuto pastore
di San Martino di Coira e amministratore del concistoro retico. A lui
descrivendo lo stato della chiesa di Chiavenna, il Lentulo fa motto d'un
Salomone di Piuro fabbro ferrajo, già da dieci anni scomunicato per ariano,
che qualunque occasione gli si presenti, professa di non credere che Cristo
sia Dio, sebbene concepito di Spirito Santo. Un Ludovico Fiero bolognese,
per la stessa ragione scomunicato, reduce testè dalla Moravia, viepiù ostenta
il suo delirio: un Enrico ferrajo non fu ancora mandato via, benchè egli
lo abbia denunziato al pretore come scelleratissimo anabattista: un Alessio
trentino, infame anabattista: un Jacobo veneziano, ex-prete, che non va
mai nè al sermone nè alla Cena, nè si piace che di conversare con eretici;
vi sta pure un costui nipote o piuttosto figlio, dichiarato dalla nostra Chiesa
empio e scellerato, e della Chiesa si ride. «Da tre anni (egli continua) qui
migrò un Pietro, che si dice romano benchè si capisca spagnuolo, che
fece retta confessione da principio, ma poi si scoperse anabattista, e porta
attorno, e dà a leggere come oracoli i libri di Giorgio Siculo. Conta fra
costoro Francesco di Bagnacavallo, che prima buon cristiano, dopo alcun
tempo d'assenza tornò, asserendo che Cristo non è Dio per natura, ma per
grazia. Aggiungiamo Giovanni da Modena, sozzo uomo il quale a tutti ricanta
che i rigenerati non possono peccare. Che dirò di quelli che non
vonno firmar la Confessione retica, nè esser interrogati sulla loro fede dai
Ministri? anzi vituperano tutto il governo ecclesiastico e la disciplina? E
v'è poco lontano chi a questi impostori favorisce, e li sorregga come attaccatissimi
fratelli. Fate dunque, o fratelli, che dagli illustrissimi signori si
mandi al pretor nostro di cacciar tutti costoro dal territorio di Chiavenna»
(7 novembre 1569). E nuove insistenze faceva il maggio seguente, all'avvicinarsi
del sinodo.
</p>

<p>
<span class="pagenum" id="Page_223">[223]</span>
Già lo Zanchi aveva pregato il Bullinger a non ammettere verun profugo
se non facesse la sua professione sulla natura di Dio, sul peccato originale,
sulla soddisfazione di Cristo, sul futuro stato delle anime: chè altrimenti, se
Spagna aveva prodotto la gallina, Italia schiuderebbe le ova, e già sentivasi
il pigolio. L'Eglino di fatti espose il pericolo che dagli Anabattisti derivava
alla chiesa e di Coira e di Chiavenna, onde fu decretato che ognuno dovesse
professarsi o cattolico o della Confessione retica, se no sarebbe cacciato (27
giugno 1570), e aver licenza di predicare dal vescovo di Como o dal concistoro
retico.
</p>

<p>
Ne levarono rumor grande i dissenzienti, e massime il Torriano ministro
a Piuro, e altri della Pregalia e della Valtellina, appareggiando quel decreto
all'Inquisizione romana: scrissero contro di esso Bartolomeo Silvio, ministro
a Traona, e Marcello Squarcialupo medico; e il Lentulo vi oppose una <i>Responsio
ortodoxa pro edicto ill. D. D. trium fœderum Rhæticæ adversus
hæreticos et alios ecclesiarum ræthicarum perturbatores promulgata, in
qua de magistratus aucthoritate et officio in coercendis hæreticis ex verbo
Dei disputatur</i>. Alessandro Citolino, profugo dall'Italia fra' Grigioni poi in
Inghilterra, sotto lo stemma retico ch'era dipinto sul muro, come si suole
colà, avea posto questi versi:
</p>

<div class="poem">
<p><i>Fortia signa simul connectunt armipotentes</i></p>
<p><i>Tergeminos populos sociali fœdere junctos</i></p>
<p><i>Solamen profugis. Felices vivite semper.</i></p>
</div>

<p>
Lo Squarcialupo li cancellò, e vi sostituì:
</p>

<div class="poem">
<p><i>Est liber Christus et Rhætia, liber et hospes:</i></p>
<p class="i2"><i>Este procul vulpes: dura catena vale.</i></p>
</div>

<p>
Eglino gli replicò:
</p>

<div class="poem">
<p><i>Est liber Christus et Rhætia, liber et hospes</i></p>
<p class="i2"><i>Sed grave servitium prodit ab hæreticis</i></p>
<p><i>Calcatur Christus, non hospes ab hospite tutus:</i></p>
<p class="i2"><i>Rhæte, volens liber vivere, pelle lupos:</i></p>
</div>

<p>
allusione al cognome di quel dottore. Il Torriano, Camillo, Silvio sottoscrissero
la formola; disposti a violarla, e sicuri d'andarne impuniti per
denaro; ma il decreto fu applicato a un Cristoforo, maestro a Sondrio; e
i martirologi degli Anabattisti riboccano di vittime di quelle persecuzioni.
</p>

<p>
Questo punto del diritto di perseguitar gli eretici venne discusso acremente
nel sinodo di Coira il giugno 1571: Tobia Eglino sosteneva il sì: lo contraddiceva
Giovanni Gantner anabattista. Vi si presentarono i nostri italiani: il
Torriano, che a Piuro accoglieva alla comunione quelli che il Lentulo scomunicava
a Chiavenna; Nicola Camulio, denarosissimo mercante, che a Piuro
stessa gli ospitava; Lelio Soccino, un Sadoleto, <i>omnes perversi homines</i> (dice
il processo verbale) circondati da quantità d'amici, e patrocinati dal medico
Bellino, che ne garantiva la sicurezza. Il padre Giulio da Milano, curato
<span class="pagenum" id="Page_224">[224]</span>
della chiesa di Poschiavo, recò lettere del Camulio al Torriano, intercette
da nostri, dove i ministri evangelici chiamava vecchie e nuove volpi, nuovi
Farisei, uomini di sangue, papi anticristiani, carnefici; deplorava l'esiglio
dell'Ochino e la sua cacciata da Zurigo, e proponeva il modo di metterlo in
sicurezza a Piuro; dava a Camillo Soccini il titolo di probo e santo e resistente
ai nuovi Farisei: aspettava il Betti e il Dario eretici; lodava la lunga
consuetudine colla scuola senese, e deplorava la morte del Castalion, gran cristiano<a class="tag" id="tag263" href="#note263">[263]</a>.
Il Camulio si scusò come mal pratico delle sottigliezze teologiche;
aver largheggiato coi rifuggiti per compassione; pure sosteneva che nessuno
vorrebbe subir pene contro la propria coscienza; laonde se pensano così,
non si potea forzarli; che del resto disputavasi di materie non essenziali
alla salute, come è il cercare, se il magistrato possa punir gli eretici. Ma gli
fecero tali minaccie, che svenne; e tutti questi italiani furono colpiti di
censura; pure colle blandizie ottennero di rimanere in paese, e fin ne' loro
benefizj.
</p>

<p>
Mino Celsi di Siena, nel 1572 scriveva: «Tre anni fa essendo sfuggito dalle
mani dell'anticristo, e stanco del lungo viaggio e de' superati pericoli come
a un porto approdando alle Alpi retiche, credevo (come tra' fratelli nostri
italiani si crede) che le chiese, le quali giustamente chiamiam riformate, fossero
legate d'indissolubile consenso e unità di dottrina: e invece con somma
afflizione d'animo trovai che, sebben tutte consentano che il papa è vero
anticristo, che la messa sorpassa qualunque peggior idolatria antica, che
gli uomini sono giustificati non dalle proprie opere ma dalla fede in Cristo,
che il purgatorio è una bottega del papato, che i sacramenti son due, non
sette, e altri articoli pii e santi, in molt'altri discordano. E poichè ognuno
ritien la sua fede per vera e ortodossa, ove ammettasi la persecuzione
degli eretici è forza che ognuno perseguiti l'altro, e col ferro, col fuoco,
coll'acqua si tolgano di mezzo, nè più sia fine ai supplizj».
</p>

<p>
Viepiù s'infervorò poi la disputa intorno alla predestinazione; e l'Alciato
e il Biandrata, che ritornavano nella Valtellina a confermar i loro concredenti,
ne furono sbanditi; Fabrizio Pestalozza, che professava le stesse
opinioni ariane, fu obbligato disdirle nel 1595, gli altri o si convertirono o
tacquero.
</p>

<p>
Dopo la credulità, l'altro male che cruccia i rivoluzionarj è la paura. In
conseguenza domandano persecuzioni e processi, e se con questi legalmente
non riescono a trovar rei e punirli, imputano di connivenza i magistrati.
Bucinavasi che i Domenicani di Morbegno spiassero tutto, per tutto denunziare
al Sant'Uffizio: perciò arrestavansi ai confini, e ripeteasi che ne' loro
cappucci si fossero trovate carte compromettenti, le quali poi nel processo
più non comparivano. Agostino Mainardi, lodato di moderazione, mandava
al famoso Fabrizio: «Devo scrivervi sebben controvoglia, e quanto posso vi
prego di tener a mente quel che scrivo, ma la lettera non mostrare ad
<span class="pagenum" id="Page_225">[225]</span>
alcuno, perchè di materia odiosa. L'altrjeri il commissario arrestò Vincenzo
Stampa di Chiavenna, nemicissimo agli Evangelici. Era amico di quel
ribaldo Domenicano, che fu assolto e rimandato impune dal podestà di
Tirano. Vincenzo sapeva tutti i secreti di esso, e una volta disse struggevasi
di lavar le braccia nel sangue de' Luterani. I più credono mandi spia
all'Inquisizione di quanto qui si fa. Io ve ne voglio avvertito, affinchè con
questi signori facciate che non se la campi. Scriverò anche al commissario
acciocchè lo <i>sforzi</i> a confessar la verità, manifestare le macchinazioni contro
i fedeli di Cristo, i consigli de' profeti di Baal, cioè i Domenicani, e degli
altri che son nemici non solo al vangelo, ma a' nostri signori. Quest'è
l'unico corifeo da cui potrà risapersi tutto, meglio che da qualunque altro
si sia; tengasi dunque in carcere, nè si lasci sfuggire. Credo che, se venga
<i>forzato</i> a dir la verità contro i Domenicani, ne dirà di tali, che giustamente
verran cacciati dai signori... Ripeto che ciò scrivo malvolentieri, perchè
non vorrei nuocer a nessuno»<a class="tag" id="tag264" href="#note264">[264]</a>.
</p>

<p>
Poco poi si lagnava perchè il pretore non volesse proferir sentenze se
non dopo udito il consiglio de' signori Grigioni.
</p>

<p>
E Tobia Eglino al Bullinger: «Questo è ben certo che molti frati emissarj
girano a Chiavenna, a Piuro e nelle vicinanze, pagati dall'oro pontifizio,
per fiutare quel che risolvano i Grigioni, e assalendo un a uno, o per forza,
o per timore, o per premj, svolgere dalla vera religione. Se mai infuriò
l'Inquisizione spagnuola, gli è adesso. Quasi nessun mercante è più sicuro
a Milano, dove i sospetti vengono con atroce crudeltà uccisi, o mandati alle
galere, o tenuti in prigionia domestica se nobili. Testè un Giacomo Serravallense
veneto, che professò il vangelo a Chiavenna, e andava per affari
in Italia, fu preso a Crema, e tra molti strapazzi e colle mani avvinte al
tergo a guisa d'un gran birbante, fu condotto a Venezia, e quivi condannato
alla galera, o <i>dicono altri</i> precipitato in mare. Simile beccheria e peggio a
Bologna, dandosi egual morte, eguali catene, eguali torture a grandi e ad
infimi. A Piuro capitò un frate, e fidato nella benevolenza degli abitanti papisti
e nella liberalità del pontefice, scrisse lettere proditorie, per le quali,
d'accordo coi migliori del luogo, avesse podestà d'incrudelire contro i predicanti
e gli Evangelici. Volle recarle a Roma acciocchè il papa vedesse le
facoltà attribuitegli, e profondesse denaro per corromper altri. Ma non
volendo firmar la lettera i consoli del luogo, la cosa venne manifestata dal
curato del paese, e il monaco incarcerato e punito di ducento coronati»
(29 dicembre 1567).
</p>

<p>
E si credeva! Ma l'accusa era stata data; se i due spioni fuggirono n'avea
colpa il pretore, vendereccio; su di essi accumulavansi tutte le infamie possibili;
a forza di ripeterle faceansi indubitate, e si spediva al senato di Milano
a portar lamenti e pretendere soddisfazione: ma questo e il governatore chiedevano
le prove, o assicuravano esser affare dell'Inquisizione; sporgevansi
<span class="pagenum" id="Page_226">[226]</span>
querele alla dieta, e questa era compra dall'oro di Roma, dalle baje de' frati,
dalle decorazioni cavalleresche. Non son gli argomenti che si ripetono anche
adesso?
</p>

<p>
Non vogliam però dire che i Cattolici non s'adoprassero per salvar la Valtellina
dall'eresia; e poichè, secondo il diritto comune d'allora, l'eretico era
un nemico pubblico, si ricorreva a tutti gli spedienti che il diritto di guerra
consente, fino a staggire le merci che capitassero in Lombardia appartenenti
ad eretici, e coglier le loro persone qualora fosse possibile, e vietare severamente
il darvi albergo<a class="tag" id="tag265" href="#note265">[265]</a>. Più si teneva occhio ai preti e frati apostati, procurando
coglierli e consegnarli al Sant'Uffizio. Tra questi era Francesco Cellario,
della Chiarella, figlio di Galeazzo, già minore osservante. Inquisito dal
Sant'Uffizio a Pavia, ne era stato dimesso il 1 maggio 1557 con imporgli solo
alcune penitenze. Ma presto fu denunziato di tenere e difonder libri ereticali,
nutrire opinioni fallaci e predicarle; onde messo in prigione, confessò d'aver
lodato pubblicamente il Bucero, il Calvino, l'Ochino ed altri di quella risma.
Riuscito a fuggire, ricoverossi fra' Grigioni: prese moglie; e insegnava non
darsi purgatorio, non esser sacramento il matrimonio, nè vietato ai preti;
il corpo di Cristo trovarsi nell'eucaristia soltanto idealmente; a Dio solo
doversi far la confessione de' peccati; non venerare le immagini dei santi;
Pietro non essere stato superiore agli apostoli, nè il papa ai vescovi. Non
contento di predicar a Morbegno, qualche volta spingevasi secretamente fino
a Mantova, sicchè furono tesi agguati per coglierlo. Era andato al sinodo di
Zutz nell'alta Engaddina il 1568; ed essendo intercetto dalle nevi il passo
della Bernina, ritornò per Chiavenna, attraversando quel lembo del Pian di
Colico che spetta al Milanese. Quivi l'appostavano; e côlto al passo dell'Adda,
fu inviato a Piacenza, donde il duca Ottavio Farnese si fece un onore di
spedirlo a Roma, e quivi processato, come apostato e relapso fu dato al
braccio secolare il 20 maggio 1569. I Grigioni strepitarono come di violato
diritto pubblico, mandaron note all'Albuquerque governator di Milano e
ai principali Stati d'Italia, ma si rispose ch'era nelle autorità del papa l'arrestar
gli eretici. Essi allora pubblicarono una taglia sopra l'inquisitore frà
Pietro Angelo da Cremona, premiando chi prendesse lui o alcun suo compagno,
e il consegnasse.
</p>

<p>
Più tardi Lorenzo Soncini, che predicava a Chiavenna, fu côlto al modo
stesso, e mandato all'Inquisizione.
</p>

<p>
Anche i vescovi di Coira vegliavano alla preservazione del cattolicismo.
Essendosi in quella cattedra preferito Tommaso Planta ad Andrea Salis, si
esacerbarono le ire fra le due famiglie rivali, e imputavasi il Planta di
mangiar grasso anche in giorni di digiuno, non dir la messa, e andare zoppo
nella fede come ne' piedi. Le accuse furono portate all'Inquisizione, e frà
Michele Ghislieri lo processò; egli giustificossi, e d'allora raddoppiò di zelo,
e in conseguenza fu odiato dagli Evangelici, coi quali durò in continua lotta.
</p>

<p>
<span class="pagenum" id="Page_227">[227]</span>
Era il tempo che spingevasi meglio il Concilio di Trento, e nel 1561 fu
mandato ne' Grigioni Bernardino Bianchi prevosto di Santa Maria della Scala
di Milano, col nobile milanese Giovanni Angelo Rizzi segretario regio, che
alla dieta di Coira querelaronsi perchè in Valtellina e a Chiavenna si ricettassero
i profughi, senza esaminarne i costumi e la condotta, bastando si mostrassero
nemici della fede cattolica: si obbligassero i fedeli a spartire coi
ministri ereticali i benefizj, ajutandoli così a sparger interpretazioni del
vangelo contrarie a quelle de' Padri e de' Concilj ecumenici; invece si costringessero
i predicatori cattolici a dare sicurtà pei loro atti: si fosse vietato di
eriger chiese e conventi, e riprovato il Quadrio perchè fondò il collegio dei
Gesuiti a Ponte: a Poschiavo si tollerasse la stamperia Landolfi, ostilissima
alla sede romana<a class="tag" id="tag266" href="#note266">[266]</a>; si impedisse al vescovo di Como di esercitar la sua
giurisdizione, e fin di esigere i suoi livelli e canoni; si fosse ordinato che
tutte le parrocchie scegliesser il curato a loro beneplacito, senza chiedere
bolla o approvazione da Roma; e allorchè di Roma giunga alcun breve non
si pubblicasse senza consentimento delle tre Leghe.
</p>

<p>
Eccitossi l'indignazione popolare contro questi messi, quasi attentassero
alla libertà, e Pier Paolo Vergerio venne apposta dal Wurtenberg per contrariarli.
Adunata la Dieta, vi si diedero risposte evasive; dalla stamperia di
Poschiavo non si lascerebbero uscire libri contro la santa sede nè ingiurie
al papa: non si contenderebbe al vescovo di Como quel che gli apparteneva;
nulla esservi d'ingiusto in ciò ch'erasi disposto sul convento di Morbegno e
il collegio di Ponte: l'istanza del Bianchi perchè si spedissero legati al
Concilio di Trento ebbe il no, con gran trionfo del Vergerio. Anzi nel 1583
adunati a Chiavenna, i capi della repubblica sancirono che, dov'erano tre
famiglie riformate, si tenesse un ministro a spese comuni, e questo potesse
usar le chiese «fabbricate dagli avi per uso de' posteri».
</p>

<p>
Abbiamo già accennato quanto san Carlo Borromeo s'affaticasse a sostenere
la causa cattolica fra i Grigioni e in Valtellina; vi spediva catechismi; cercava
ne fossero rimossi gli apostati, e vi si aprissero scuole cattoliche; ma
poco potè trarre a riva: anzi fu rinnovato l'ordine che non predicasse se
non chi approvato dal sinodo<a class="tag" id="tag267" href="#note267">[267]</a>. Il Volpi vescovo di Como, che era stato
spedito alla Dieta di Baden per patrocinare davanti ai signori Svizzeri gl'interessi
de' Cattolici, invitò il cardinale Borromeo a visitare la Valtellina. In
fatto egli, trovandosi nella Valcamonica, varcò i Zapelli d'Aprica, e venne
in atto di pellegrino al celebre santuario della madonna di Tirano «per infiammare
(scrive egli) quanto potessi gli ortodossi di questa valle; poichè
giacciono dall'intollerabile giogo degli eretici quasi oppressi, e gran pericolo
reca di contagione il quotidiano convivere coi nemici della nostra
fede. Ivi predicai per dare qualche consolazione a quel popolo, che ardentemente
bramava udire la mia voce, e volentieri lo feci, con facoltà del
vescovo di Como».
</p>

<p>
<span class="pagenum" id="Page_228">[228]</span>
Lo stesso santo fiancheggiò vigorosamente il Pusterla arciprete di Sondrio
nell'opporsi al collegio che voleva istituirsi in quel paese sotto la direzione
di Rafaello, figlio di Tobia Eglino: ne seguì una vera sollevazione, e molti
furono processati e sbanditi, fra cui il Pusterla stesso, ma il collegio non
si potè aprire. San Carlo ottenne dai Cantoni svizzeri cattolici che inviassero
deputati alla dieta de' Grigioni per tutelare gli affari dei Valtellinesi
ortodossi. Dopo il viaggio nella Mesolcina che descrivemmo (vol. III pag. 91)
avrebbe bramato scendere in Valtellina, ma non l'ottenne<a class="tag" id="tag268" href="#note268">[268]</a>.
</p>

<p>
Dicemmo che, quando la costituzione corra pericolo, i Grigioni erigono
un tribunale speciale (<i>Straffgericht</i>) di giudici scelti dalle comunità, con
poteri dittatorj. Allora lo piantarono per iscoprire e castigare coloro che
aveano favorito la venuta del Borromeo, al quale attribuivano sottofini politici;
tanto più che era nipote di quel Gian Giacomo Medeghino, che viva
guerra avea fatto a' Grigioni, e tentato toglier loro la Valtellina. A quel
tribunale Girolamo Burgo mesolcino confessò alla tortura aver dal Borromeo
ricevuto denari e grano da distribuire ai fautori, nominò i complici, e tutto
quel che si volle.
</p>

<p>
Certo è bene che al Borromeo i Valtellinesi recapitavano i lamenti contro
gli abusi dei loro padroni e che trattarono di ribellarsi coll'ajuto dei governatori
di Milano, non mai rassegnati alla perdita di quell'importante
valle. Don Ferrante Gonzaga governatore aveva intrigato all'uopo fin col
vescovo Vergerio<a class="tag" id="tag269" href="#note269">[269]</a>, sebbene invano; e una lettera del Borromeo del 1584
ci fa chiari che la cosa fu anche più tardi discussa, e ch'egli la favoriva
siccome propizia alla religione, e ne trattava coll'ambasciador di
Francia, e teneasi presso que' confini per accorrere ad ogni moto; pur
protestando «non voler tenere, per ajutar que' popoli, altra via che la
spirituale»<a class="tag" id="tag270" href="#note270">[270]</a>.
</p>

<p>
Di quel tempo un Rinaldo Tettone, ricco negoziante milanese, avea mal
condotto i suoi affari, e come uomo che nulla aveva più da perdere, si pose
a capo d'una banda di bravacci, mestiero che allora non disonorava se non
chi non riuscisse. Dal fare preso ardimento al fare, meditò invadere la Valtellina,
e metterla a sacco; e per mantellare la ribalderia, come si suole, avrà
sparso di andarvi a rialzare la santa religione cattolica, ed operar d'accordo
col governatore Terranova, col cardinal Borromeo, con papa Gregorio.
S'avviò di fatto, ma il Parravicino governatore di Como non permise che
quella ciurma entrasse in città, e a forza lo respinse colle armi cittadine,
mandando al supplizio quanti colse de' costui seguaci.
</p>

<p>
Ita al vento l'impresa, il governatore di Milano se ne fece nuovo affatto,
ed il Tettone fu cacciato in galera<a class="tag" id="tag271" href="#note271">[271]</a>. I Grigioni ne fecer un capo grosso,
e molta gente inquisirono, senza verificare d'alcuno la colpa: ma il cardinale
tennero in memoria di fazioso e brigante.
</p>

<p>
Era questi morto l'anno avanti nell'atto, dice il Calandrino, di metter
<span class="pagenum" id="Page_229">[229]</span>
fuori il scelleratissimo suo parto<a class="tag" id="tag272" href="#note272">[272]</a>; la lettera addotta lo mostra innocente
di maneggi, ma conscio: e il Ripamonti e il Ballarino<a class="tag" id="tag273" href="#note273">[273]</a> fanno testimonianza
che colla Spagna assecondava la trama: e il suo nome restò formidabile
agli eterodossi, e da quel punto chi ad essi opponevasi diceanlo
appartener alla Lega Borromea, come ai dì nostri dicesi della Congrega,
de' Gesuitanti, de' Paolotti: e campioni n'erano il padre Giovanni Odescalchi
vescovo d'Alessandria, e Giovan Pietro Negri domenicano.
</p>

<p>
Nè i dissidenti cessavano di sorreggere i proprj religionarj e sfavorire
i Cattolici; negli statuti di Valtellina stampati il 1549 furono intrusi
alcuni a favor di quelli: al giubileo del 1575 si pose ogni possibile incaglio:
nel 1585 trovandosi a Chiavenna unite le bandiere de' Grigioni, sancirono
di nuovo intera libertà di religione, il che allora come altre volte, significò
persecuzione della cattolica: non voleano ricevere frati esteri, nè
manco per la predicazione quaresimale; e sopratutto non soffrivano si pregasse
per l'estirpazione delle eresie, quando non si dichiarasse non intendersi
quelle professate dai signori Reti; non potendo comportare che si
facesser orazioni contro i proprj signori. Ai predicanti riformati si assegnavano
soldi<a class="tag" id="tag274" href="#note274">[274]</a>: le rendite della prepositura di Sant'Orsola di Teglio
già da anni eransi applicate a mantener il predicante di colà, sorrettovi
dalla famiglia Guicciardi. Natane opposizione, e mescolatisi i partiti, si
pretese che l'onorevolissimo cittadino Tommaso Planta fosse guadagnato
dall'oro spagnuolo, e fattogli processo, venne condannato a morte.
</p>

<p>
Broccardo Borrone di Busseto parmigiano, studiando in Padova conobbe
gli scritti di Calvino, e ne fu pervertito; venne in Valtellina il 1592, e mediante
il favore di Andrea Ruinelli, medico e professore ne' Grigioni, fu fatto
predicante e maestro a Traona, donde il 1596 passò cancelliere del commissario
Giovanni Planta in Chiavenna. Accusato d'esser fuggito d'Italia non per
religione, ma per turpitudini commesse, d'aver più volte esternato il desiderio
di tornare cattolico se il papa gli perdonasse, al qual fine cercherebbe
ridurre in mano dell'Inquisizione alcuni predicanti, fu messo alla tortura
rigorosa: e non confessando, fu dimesso pagando cencinquanta coronati per
le spese di processo: poi la Dieta lo bandì da tutto il paese, perchè temeasi
meditasse vendetta. Nel suo breve soggiorno nella Rezia, erasi egli giovato
del suo posto per raccogliere curiose notizie: perocchè nel 1601 un Giorgio
Pini di Traona scrisse da Roma che vi si trovava il Borrone, e che avea
fatto un libro ove descriveva il paese e gli abitanti: subito si cercò un tal
libro, poi si pose una taglia sulla costui testa, ma non si trovò chi la volesse
guadagnare. In realtà, per aver denaro, egli avea steso un libello, dal quale
scegliamo solo alcuna cosa di quel che concerne i paesi italiani, de' quali
dice: «Attorno al lago di Como son le parrocchie cattoliche, di Novato,
Campo, Samolago, Gardona, dove non c'è eretici, talmente prevalse l'esempio
dei vicini. Cattolica è tutta la val San Giacomo, per la quale si passa a
<span class="pagenum" id="Page_230">[230]</span>
Coira, sempre fra cattolici. Il contado di Chiavenna ha quindici parrocchie,
tutte con preti cattolici; ministri eretici sono a Chiavenna, Piuro, Pontilio,
Mese, tutti apostati dall'Italia. De' cinquemila abitanti, ottocento son eretici;
e mille capaci dell'armi, fra cui al più cento eretici. Non sarebbe difficile
purgar il paese dall'eresia, non mancandovi gente di cuore, che aspetta
l'occasione.
</p>

<p>
«Allo sbocco dell'Adda vedonsi gli avanzi d'una torre, dove Gian Giacomo
Medeghino avea posto campo per impedire che i Grigioni v'entrassero; e
converebbe rialzarla.
</p>

<p>
«Nella Valtellina ha 65 parrocchie, ciascuna col suo curato, ma vorrebber
essere visitate, essendovi di molti contumaci e profughi dall'Italia senza dimissoria.
Non c'è verun luogo tutto eretico, bensì alcuno ove neppure un
eretico; e i ministri son appena dodici, tutti apostati italiani, i quali se si
allettassero, credo che in breve la valle sarebbe risciaquata dal calvinismo.
De' venticinquemila abitanti appena un decimo abbracciarono la Riforma:
scrivonsi quattromila alla milizia, tra cui ottocento eretici. Ma è da confessare
che cogli eretici stanno i principali e più ricchi, non solo di Valtellina
ma di tutti i Grigioni. I natii aborrono i dominanti, e all'occasione
se ne disferebbero. Nè difficil sarebbe il redimerli, tanto più che
nella Rezia non potrebbe entrare per soccorso alcuno de' confederati se
non per passi angustissimi che stan in mano de' Cattolici; mentre ai
Cattolici italiani e tedeschi son aperti i varchi».
</p>

<p>
Qui descrive la politica e la miseria de' Grigioni, poi vien a informare
de' pastori evangelici di Valtellina.
</p>

<p>
«Nicola da Milano, già francescano, tre anni fa recossi a Chiavenna, ove
predica il catechismo ereticale; menò povera donna, de' cui costumi è disgustato,
e n'ebbe figli che fatica ad allevare. Nè si loda della sua chiesa
perchè gli fu preferito Ottaviano Mei lucchese. Con tali scontentezze,
parmi che potrebbe guadagnarsi a promesse.
</p>

<p>
«Questo Mei, benchè nato e educato nell'eresia, è giovane, celibe, di
buona casa, dotto in latino, greco, ebraico e nelle buone arti, facondo; e
con largo promettere potrebbe trarsi alla Chiesa nostra; oppure coglierlo
presso il lago, ove si diletta della pesca.
</p>

<p>
«Michele Acrutiense, già pievano nella Rezia, poi apostata e ministro a
Piuro: di sessanta anni, abbastanza dotto, ma povero, con chiesa piccola e
sottili proventi; cuculato perchè sposò una giovinetta.
</p>

<p>
«Tommaso Capella genovese carmelita, or ministro a Poncila, sui quarantacinque
anni, con moglie sterile e sgraziata: egli dotto, ma audace,
ambizioso, pieno di sè, ricco; non credo deponesse l'amor dell'Italia; ma
non soffrirebbe mai di tornare in convento.
</p>

<p>
«Giovanni Marzio da Siena, già da trent'anni apostato, or predica a Solio
in Val Bregaglia, ha moglie una veneziana smonacata, da cui ebbe due
<span class="pagenum" id="Page_231">[231]</span>
belle figliuole, or da marito; stampò qualche cosa contro la Chiesa, e fu
avvocato degli eretici nella disputa di Piuro. Crederei vano ogni tentativo
con lui.
</p>

<p>
«Da un anno venne dal ducato di Spoleto Ferdinando di Umbria; subito
sposò una giovinetta, colla quale vive in bizze; e non dubito cederebbe a
lusinghe.
</p>

<p>
«Marziano Ponchiera, già prete, or predicante a Vicosoprano, gran
parlatore, gran bevitore, di sessant'anni sposò una giovinetta, per la quale
è martellato da gelosia. Una volta volea rimpatriare, e si spinse fin a
Milano, poi diè la volta indietro. È povero in canna, poichè la rendita
d'un anno mangia in un mese».
</p>

<p>
Detto di Rafaele Eglino e Gabriele Gerber, segue di Giovanni Luca calabrese,
conventuale, or ministro a Dubino, di ventitre anni e di molta erudizione,
sposò una poveretta di che presto si pentirà. Se non si può colle
dolci, potrebbe farsi rapire da un pajo di armati, essendo la sua chiesa
vicinissima al lago.
</p>

<p>
Nè altro partito che di rapirlo propone per Luca Donato Poliziano, già
francescano, ora a Traona, con trentacinque anni e tre figliuoli.
</p>

<p>
«Ercole Poggio bolognese, predicante a Morbegno, ambizioso e mezzo
fatuo, ha moglie un'altra Santippe, colla quale se la passa bene benchè
sessagenario, nè saprebbe staccarsene.
</p>

<p>
«Da un anno fissossi a Caspano un frate, che dicono piacentino e dottore
in teologia; sposò una di Chiavenna, e non ne ho altra conoscenza.
</p>

<p>
«Scipione Calandrino di Lucca, ministro a Sondrio, è il più pericoloso,
e molti libri tradotti dal greco e dal latino invia e diffonde in Italia; ha
cinquant'anni, moglie nobile, e nobile vantasi egli stesso; senza figli;
gode gran credito presso gli eretici.
</p>

<p>
«Cesare Gaffori piacentino, già cappuccino, or ministro a Poschiavo, di
quarantacinque anni; con moglie e tre figli; parlatore, versatissimo nella
Scrittura, stampò contro il Bellarmino.
</p>

<p>
«Marco Eugenio Bonacino milanese e Alfonso Montedolio piacentino
dianzi a mia persuasione andarono nel Tirolo, aspettando il salvocondotto
per ricondursi in Italia.
</p>

<p>
«Altri ve n'ha che con promesse e ragioni potrebbero trarsi alla Chiesa
romana. Ogn'anno i ministri si radunan al sinodo: e per arrivarvi devono
traversare un angusto passo vicino al lago di Como, ch'è di giurisdizione
milanese. Si potrebber facilmente cogliere al varco»<a class="tag" id="tag275" href="#note275">[275]</a>.
</p>

<p>
Fin qui il Borrone non è che una bassa spia; ma non manca d'arguzia ove
morde i vizj de' Grigioni, nel che del resto va daccordo cogli storici, anche
nazionali. La religione li divideva, li divedeva la politica: non badando alla
patria, ma a donativi, pensioni, collane, decorazioni, favorivano chi questa
Potenza, chi quella; divisi in due fazioni, una devota a Spagna ed ai Cattolici,
<span class="pagenum" id="Page_232">[232]</span>
l'altra a Francia ed agli Evangelici; capo di quella era Rodolfo Planta,
di questa Ercole Salis, le due famiglie primarie delle Leghe. Il grosso dei
Grigioni essendosi sottratto al cattolicismo, aveva in uggia l'Austria e la
Spagna, e guardava l'amicizia dei Francesi come fondamento di libertà; sicchè
prevalsero i Salis, e venne rinnovata con Enrico IV una lega di offesa e
difesa, nella quale non facevasi eccezione veruna a favore del milanese.
</p>

<p>
Con questo ducato i Grigioni nel 1603 aveano stretto una convenzione di
buona vicinanza, per la quale il commercio non troverebbe impedimento;
essi non consentirebbero il passo ad esercito che venisse contro il milanese;
questo in compenso dirigerebbe il transito delle merci pel paese delle Leghe.
All'udire dunque della nuova convenzione coi Francesi, gran lamento alzò
il conte di Fuentes, il più memorabile fra i governatori spagnuoli di Milano,
umore guerresco, che nel cuor della pace teneva numerosissimo esercito, e
operava colle prepotenze d'un governo militare. Egli mandò minacciando
i Grigioni di trattarli da nemici, e a nulla approdando colle parole, si pose a
fabbricare un fortalizio, detto dal suo nome, appunto là dove la Valtellina e
il Chiavennasco confluiscono al lago di Como: sicchè dominando que' passi,
poteva impedire alla Rezia i viveri ed il commercio, come chiuder l'adito
ad ogni esercito che di là venisse. Quella striscia di territorio spettava in
fatto al milanese, ma il duca Francesco II Sforza avea stipulato coi Grigioni
non si porrebbe veruna fortificazione in quel giro. Ne mossero dunque reclamo
i Grigioni, ma il Fuentes, non che badarvi, finì e presidiò il forte,
e coll'adunare genti e navi all'estremo del lago di Como, confermò la voce
che volesse ricuperare la Valtellina al ducato di Milano<a class="tag" id="tag276" href="#note276">[276]</a>.
</p>

<p>
Queste pratiche davano l'ultimo tuffo alla Valtellina: le Leghe vi crebbero
guarnigioni; ad ogni ombra davano corpo; e subillate e sostenute dai novatori,
lieti che i loro religionarj crescessero in autorità, disponevano come
donni e padroni, e arrogatasi la nomina degli ufficiali, mandavano magistrati
di più che bassa mano, i quali soperchiavano, non curando d'esser amati,
purchè temuti. Nuovi editti vietavano le indulgenze e i giubilei, tacciavano
di superstizioso il culto del paese, cassavano le dispense curiali, berteggiavano
i decreti pontifizj; cacciaronsi i Gesuiti, abolendo le donazioni lor fatte; processaronsi
i miracoli di san Luigi; turbavasi la giurisdizione col forzare i
curati a celebrare matrimonj in gradi vietati, escludere buoni sacerdoti forestieri,
obbligare tutti alle prediche degli eretici: delle quali ascoltate
prima per celia, poi per curiosità, poi talvolta sul serio, l'ornamento più
consueto erano rampogne contro l'avito culto, e il purgatorio e l'astinenza
dalle carni: dietro al che la ciurma non mancava di rubare ostensorj e sparpagliare
le particole, sfregiar tabernacoli, fare smacchi a' sacerdoti nelle processioni
del Sacramento, e in quei devoti riti della settimana santa, che
l'intimo dell'animo commovono a patetica devozione. Sotto la protezione dei
signori, che dicevano «Credi quel che ti piace, ma fa quel ch'io ti comando»,
<span class="pagenum" id="Page_233">[233]</span>
ogni tratto qualche nuovo cattolico disertava, anche preti e curati: ed essendo
ordinato che, ove fossero più di tre famiglie riformate, convenisse accomodarle
di ministro e di chiesa a spese comuni, i Cattolici vedeansi costretti a
mantenere i predicanti co' benefizj ecclesiastici: e non compatendo la religione
loro che i preti evangelizzassero dalla bigoncia dond'era sceso dianzi il
ministro calvinista, conveniva si provvedessero di nuove chiese. Credendo
ciascuna parte essere in possesso della verità, e l'avversaria trovarsi nell'eresia,
lo zelo esacerbava gli odj da fratello a fratello, tirandosi al peggio che
si facesse. Il conte Scipione Gámbara bresciano, per aver ucciso un suo
cugino era fuggito a franchigia in Tirano, ed ivi tenevasi attorno una masnada
di bravi. Entrò sospetto nei Grigioni ch'egli volesse dar mano a stabilire
l'Inquisizione, e sbrattare la valle dai Protestanti: onde, côltolo, e
coi metodi consueti, convintolo di tramare col cardinale Sfondrato e coll'inquisitore
Montesanto, fu decapitato a Teglio; il suo complice Lazzaroni di
Tirano squartato vivo, e le spese del processo caricate alla valle.
</p>

<p>
Peggio avvenne quando Ulisse de' Parravicini Capello di Traona, che, reo
di molto sangue, campava la vita sul bergamasco, osò una notte ricomparire
con venti sicarj in patria, e trucidare i magistrati. L'atroce fatto seppe di
ribellione ai Grigioni, e ne colsero pretesto a spicciolare altri Cattolici.
</p>

<p>
La certezza d'esser in odio al pubblico faceva prendere provisioni, che lo
rendevano implacabile. Qualche buon ordinamento veniva talora<a class="tag" id="tag277" href="#note277">[277]</a>, ma di
corto cadeva nell'obblio, e non rimanevano che la persecuzione, impolitica
non meno che empia, e un'opposizione non sempre generosa. Morto il parroco
della Chiesa in val Malenco e sepolto il tempio di colà da una frana,
un Tommaso paesano adoprò caldamente per indurre que' montanari a valersi
del ministro evangelico, spacciando che la parola di Cristo predicata da questo
varrebbe assai meglio che la messa dei papisti, che orazioni recitate in una
lingua non intesa, che preti le cui dicerie riboccan di baje, di idolatria
il culto. Ma Tommaso Sassi pastore distolse i terrazzani dal cambiar religione.
In Caspoggio della valle stessa, mentre i mariti estivavano sui pascoli
montani, le donne seppero che i Riformati intendevano sepellire in
San Rocco un loro bambino allora morto, col che avrebbero preteso d'acquistare
possessione di quella chiesa. Munitesi di sassi, aspettano il funebre
convoglio, e come s'avvicina, schiamazzando alla donnesca, lo tempestano
di pietre.
</p>

<p>
In Sondrio il governatore accingevasi ad entrare per viva forza nella
chiesa cattolica, e ridurla al nuovo rito; ma un Bertolino, uomo all'antica,
commise a Giangiacomo, suo figliuolo di gran cuore, che colla daga alla
mano l'impedisse. Come il governatore glie ne mosse querela, Bertolino
menosselo a casa, e gli improvvisò una lieta merenda: fra la quale presentossi
Giangiacomo, sempre accinto della sua daga, e con un fiasco del miglior
vino, che cominciò a mescere in giro alla ragunata: e fatti comparire quindici
<span class="pagenum" id="Page_234">[234]</span>
garzoni in tutto punto d'armi, «Ecco (disse) e me e questi pronti pel
governatore e per la repubblica fino all'ultimo sangue, solo che non ci si
tocchi la religione».
</p>

<p>
Altri fatterelli rinnovavansi ogni giorno, e non sempre risolveansi in riso
quando i reciproci rancori faceano pronti a correre ai risentimenti.
</p>

<p>
In Sondrio degli abitanti un terzo erasi sviato dall'ovile romano; così
molte delle contrade vicine; e le miste usavano due preti<a class="tag" id="tag278" href="#note278">[278]</a>. Dal 1520
al 1563 v'era stato intruso come arciprete Bartolomeo Salis, che contemporaneamente
era arciprete di Berbenno e di Tresivio e curato di Montagna,
e in nessun luogo risedeva, lasciando il gregge a pascoli infetti:
de' benefizj valevasi per dotare nipoti; portò anche le armi; il che tutto
agevolava la diffusione dell'eresia. Di quel tempo venne a predicarvi un
frate, in aspetto di somma dottrina e pietà; e il popolo, che da gran tempo
non udiva più prediche, accorse alle sue: ma ben presto egli si scoperse
eretico. Se ne levò tumulto, ed egli rifuggì ai Mossini in casa i Mignardini,
donde seguitava a sermonar ai nuovi convertiti. L'arciprete Salis non se ne
dava pensiero, tutto blandizie verso i Grigioni nella speranza di esser assunto
vescovo di Coira. E vi fu assunto, onde rinunziava i tanti benefizj in Valtellina:
ma poichè l'elezione non fu confermata, si trovò sprovisto, e morì
poveramente in Albosaggia.
</p>

<p>
Ben altrimenti si era comportato Nicolò Pusterla, ma con sei zelanti Cattolici
rapito in prigione, colà vollero dire fosse avvelenato dal governatore.
</p>

<p>
Gli succedette Nicolò Rusca, nato in Bedano terra del luganese, da Giovanni
Antonio e Daria Quadrio. Avea studiato a Pavia: indi nel collegio
Elvetico di Milano, ove a san Carlo ne parve sì bene, che postagli sul capo
la mano, «Figliuol mio (gli disse) combatti buona guerra, compi la tua carriera;
per te è riposta una corona di giustizia, che ti renderà in quel
giorno il giudice giusto». Fatto arciprete di Sondrio, mostrò lo zelo del buon
pastore che offre l'anima per le pecorelle. Dotto di greco e d'ebraico, non
che di latino; versato nella storia ecclesiastica e nella teologia, spesso agitava
le correnti controversie sia in dispute coi dissidenti, sia nelle prediche
dove, tutto lume della somma verità, in prima ribatteva l'errore, poi stabiliva
la dottrina vera; ma nè usava egli, nè soffriva in altri le invettive e
le ingiurie. Trovata la chiesa sproveduta di arredi, disusata di funzioni,
muta di canti, egli rinnova tutto, introduce preghiere e processioni, ricupera
i disusati beni, ripristina la disciplina delle monache; ottiene che i Cappuccini
possano confessare. Si oppone alle pretendenze de' novatori, i quali,
oltre esigere dal capitolo la provvigione di trenta zecchini pel ministro
evangelico, volevano ch'egli cedesse porzione del suo giardino per farsene il
cimitero: proibivano le processioni del <i>Corpus Domini</i> e del venerdì santo,
e il suon delle campane come pubblico insulto ai magistrati dissidenti.
</p>

<p>
Simone Cabasso curato di Tirano predicava incessantemente contro Calvino,
<span class="pagenum" id="Page_235">[235]</span>
onde fu accusato e condannato. Egli si appella, e dal pretore vengono
invitati Antonio Andreossi ministro di Tirano, Cesare Gaffori di Poschiavo,
Antonio Mejo di Teglio, Scipione Calandrino di Sondrio, Nicola Cheselio di
Montagna, perchè tengano un colloquio sopra la fede, e principalmente
sopra Calvino. Da questo e da sè repulsarono la taccia di eretici, mostrando
(e il Calandrino principalmente) che quel dottore non avea deviato mai dalla
Chiesa quanto alla divinità di Cristo e alla sua eccellenza come mediatore,
anzi l'aver egli perseguitato gli Unitarj e scritto contro Valentino
Gentile. Non bastando il primo, si venne a un secondo colloquio il 1 marzo
1596; poi ad un terzo il 7 agosto; dopo il quale gli oratori grigioni sentenziarono
che il Cabasso aveva calunniato, e perciò pagasse centrentadue
coronati.
</p>

<p>
Fra' Cattolici primeggiavano, oltre questo di Tirano, il parroco di Mazzo e
Nicolò Rusca, il quale del colloquio diede a stampa una relazione (1598 Como,
pel Frova). Questa parendo aliena dal vero e calunniosa quanto alle persecuzioni
che gli ecclesiastici soffrivano in Valtellina, i signori Grigioni permisero
ai ministri di rispondervi, come fecero con uno scritto latino, il cui
titolo suona, «Della disputa di Tirano fra i papisti e i ministri del verbo di
Dio nella Rezia, tenuta gli anni 1595 e 96, quattro parti, dove accuratamente
e solidamente si tratta della persona e dell'officio di Gesù Cristo
mediatore secondo le due nature; e si vendicano le parole di Calvino sopra
la natura divina di Cristo dalle calunnie dei papisti valtellinesi; risolvonsi
i sofismi del Bellarmino, e scopronsi gli errori de' Monoteliti, de' Nestoriani,
degli Ariani, e d'altri; oltre la storia esattissima di quella disputa:
l'indice delle calunnie dei parroci di Valtellina; la risposta ai ripetuti
costoro sofismi. Autori Cesare Gaffori, Ottaviano Mej, e gli altri ministri
della parola di Dio nella Rezia, or primamente stampati, e non solo degni
di lettura, ma giovevoli a chiunque ama la verità» (Basilea, per Waldkirch
1602 in-4º).
</p>

<p>
Nel 1596 Giovanni Marzio di Siena, pastore a Solio, avea stampato un
libro italiano della Messa, che molto si divulgò. L'<i>Apologia della Messa</i>, che
frà Giovanni Paolo Nazari cremonese domenicano vi oppose, fu giudicata vittoriosissima
dai Cattolici, ridicola dagli altri. Si stabilì una disputa a Piuro,
che fu fatta il gennajo e maggio 1597, presenti gli arcipreti di Chiavenna
e di Sondrio, il Calandrino, il Marzio, il Mej, il quale fu trasferito allora
dalla chiesa di Teglio a quella di Chiavenna per succedere al Lentulo.
</p>

<p>
<i>Martello degli eretici</i>, quale veniva chiamato si mostrò singolarmente il
Rusca allorquando i Riformati ottennero di istituire a Sondrio un collegio,
del quale il rettore e tre dei cinque professori fossero calvinisti. Fin dal
1563 erasene divisato, poi aperto nel 1584 accettandovi cattolici e no; ma
nessun cattolico andandovi, cadde. Quando si volle rinnovarlo, il Rusca,
senza guardare in faccia nè ai Salis che lo proponevano, nè al re d'Inghilterra
<span class="pagenum" id="Page_236">[236]</span>
che dicevasi somministrar il denaro<a class="tag" id="tag279" href="#note279">[279]</a>, attraversò questa impresa,
e riuscì a sventarla, ed unire anzi un'accademia che propagasse le cattoliche
dottrine.
</p>

<p>
Nel 1614 l'Archinti vescovo di Como per seicento fiorini comprava la
licenza di visitar la Valtellina, il che da venticinque anni era proibito, e ne
mandò relazione a Paolo V. Dopo estreme lodi al paese, si consola che, in
quell'esecranda libertà di vivere e dire quanto a ciascuno piace, appena
tremila persone abbiano adottato la Riforma, e i popoli accorreano festosi e
piangenti ad accompagnarlo. A Tirano trova da cencinquanta eretici, <i>vil
plebe</i>. I cattolici di Poschiavo e Brusio tengonsi incontaminati, benchè
mescolati ai Calvinisti. In Sondrio questi erano potenti per numero e ricchezza,
sicchè a fatica egli vi ottenne accesso. Un terzo de' Chiavennaschi
aveva abbracciato l'errore, fra cui i meglio stanti, e dalla Bregalia i Riformati
minacciavano assalirlo in armi. Quando esso Archinti tenne un sinodo
nel 1618, il podestà di Traona pubblicò per editto terribili pene contro
qualunque ecclesiastico spedisse lettere o uscisse dalla valle: cento scudi di
multa o tre tratti di corda a chi conoscendolo nol denunziasse.
</p>

<p>
Perpetuo e vivo contraddittore de' loro disegni com'era il Rusca, gli acattolici
miravano a torselo d'in su gli occhi. Dapprima Giovanni Corno da
Castromuro, capitano della valle, lo condannò in grave multa perchè avesse
rimproverato un giovane suo popolano d'aver assistito a un sermone dei
Calvinisti. I Sondriesi presero le armi, e si fu ad un pelo di far sangue:
onde il capitano denunziò l'affare a Coira; dove il Rusca fu assolto, ed il
capitano ammonito.
</p>

<p>
Vivo contraddittore gli era il molte volte nominato Calandrino, del quale
nell'archivio di Zurigo conservasi un autografo, ove racconta «la lunga e
costante persecuzione» dei Valtellinesi contro degli Evangelici e massime dei
ministri, gli assassinj tentati, specialmente sopra di lui, imputandone chiaramente
il Rusca, benchè non lo nomini. In fatto a questo apposero d'aver
fatto trame con un Ciapino di Ponte per ammazzare o tradurre all'Inquisizione
esso Calandrino. Il Ciapino fu messo a morte dopo orride torture,
nelle quali disse aver avuto consiglio dal Rusca, cui perciò fu aperto processo.
Egli ricoverò a Como; poi giustificatosi, tornò più glorioso, aggiungendosi
alla virtù il lustro della persecuzione. Tanto più bramavano i nemici
suoi di metterlo per la mala via, e la fortuna vi mandò tempo.
</p>

<p>
Tra le brighe di Potenze straniere, ne' Grigioni pigliavano il sopravento
i predicanti, e intendendosela con Zurigo, Berna e Ginevra, non cessavano
di gridare doversi far nello Stato una sola religione; essere violate le costituzioni
pei bocconi stranieri; bisognare qualche efficace provedimento per rintegrare
la libertà, riformare il governo, e simili frasi, che sempre titillano
le orecchie della plebe. Fidati nel favore di questa, sotto Gaspare Alessi di
Gamogaso, da Ginevra venuto predicante a Sondrio, e destinato rettore del
<span class="pagenum" id="Page_237">[237]</span>
seminario, accozzarono un loro concilio, prima a Chiavenna presso Ercole
Salis, uomo per servigi ed ingegno in gran nome, poi a Berguns, paese
romancio alle falde pittoresche dell'Albula. Ivi dichiararono la fazione spagnuola
funesta alla Rezia ed alla religione, micidiale l'alleanza di Francia,
buona quella sola di Venezia: gridarono contro gli Austriaci, e che v'erano
maneggi per quelli, e che il governatore di Milano sparnazzava denari per
la Valtellina, e che per reprimerli si doveva stabilire il tribunale inquisitorio,
il quale correggesse la costituzione, venuta omai in gran punto. Il popolo
gli ascolta: Ercole Salis se ne fa capo: l'Engaddina e la Bregalia levansi
in arme: i castelli dei Planta fautori degli Ispani son diroccati: uomini malfattori
entrano a forza in Coira, e dispersi o carcerati come ribelli i preti e
persone di gran bontà, conduconsi a Tusis, paese romancio a piè del fertile
Heinzenberg fra il Reno posteriore e la formidabile Nolla: ed ivi stanziando
le venticinque bandiere con un migliajo e mezzo di soldati, proclamano
tredici capitoli per conservare la libertà, e piantano lo <i>Straffgericht</i>, aggiungendovi
un consiglio di predicanti (1618).
</p>

<p>
Accintisi a rintegrare la libertà politica col solito modo di togliere ogni
libertà legale, una furia d'accusatori sbuca addosso a quanti erano sospetti.
Le prime sette sentenze furono pubblicate da' giudici stessi con prefazione
apologetica; e subito tradotte in italiano, francese, olandese, vennero dapertutto
esecrate per atrocità. Giambattista Prevosti detto Zambra, di settantaquattro
anni e podagroso, quasi avesse favorito l'erezione del forte di
Fuentes fu decapitato: una taglia su Rodolfo e Pompeo Planta, Lucio da
Monte, Giovanni Antonio Gioverio, il Castelberg abate di Dissentis, e se
possano cogliersi vengano fatti in quarti: Daniele Planta, nipote dei predetti,
Antonio Ruinello, Pietro Leone di Cernetz, Teodosio Prevosti della Bregalia,
Giuseppe Stampa e suo figlio Antonio, Agostino Traversi e il padre
Felice di Bivio, all'esiglio per tutta la vita; per quattro anni Andrea Jennio
console di Coira, Antonio Molina e Gianpaolo interprete del re di Francia,
Andrea Stoppani prete di Ardetz; tolti i beni e la mitra a Giovanni Flug
vescovo di Coira, e ucciso se sia côlto: multata di ventimila fiorini la città
di Coira, come ispanizzante; il pastore di essa Giorgio Salutz escluso dal
sinodo; e tacendo varj multati, dannato a morte in contumacia il capitano
Giovanni De' Giorgi; fra i Valtellinesi, Anton Maria e Giovanni Maria Parravicini
e Giovanni Francesco Schenardi a morte; a quattro anni di esiglio
Nicola Merlo di Sondrio e Giovanni Cilichino parroco di Lanzada, perchè
avea sonato a martello quando fu arrestato il Rusca: al cavaliere Giacomo
Robustello e ad Antonio Besta bando per un anno e mille zecchini: due anni
e seimila zecchini a Francesco Venosta; minor pena a Giovanni Battista Schenardi
e Francesco Paravicino d'Ardenno, che settagenario e infermiccio non
potendo esser alzato sulla corda, ebbe serrati i pollici in un torchietto; ma
stette saldo a negare. Il dottore Antonio Federici di Valcamonica, mutatosi
<span class="pagenum" id="Page_238">[238]</span>
per opinioni religiose in Valtellina, ove prese moglie a Teglio e si fe protestante,
diede voce che Biagio Piatti, cattolico infervorato di questo paese,
avesse subornato un fratello di lui ed altri della Valcamonica, perchè venissero
e uccidessero i Protestanti di Boalzo mentre assistevano alla predica.
Il Piatti fu arrestato con supposti complici; e messo alla tortura, confessò
quanto si volle e fu decapitato: intanto che un fratello di esso uccideva
Paolo Besta che aveva recato l'ordine dell'arresto: mandaronsi uffiziali che
cacciassero di Valtellina gli oratori quaresimali, assistessero i pretori nell'applicare
gli editti de' signori, istituissero processi di maestà.
</p>

<p>
Marc'Antonio Alba di Casal Monferrato, predicante di Malenco, a capo di
quaranta satelliti, la notte del 22 giugno avea côlto il Rusca nella sua arcipretura,
e per l'alpestre via di Malenco e dell'Engaddina lo strascinò a Tusis.
Nel primo furore i Sondriesi per far rappresaglia si voltarono addosso a
Gaspare Alessio predicante, ma s'era ridotto in salvo: diressero una deputazione
a implorare per l'arciprete, e non fu ricevuta: i Cantoni cattolici e
Lugano sua patria mandarono Gian Pietro Morosini a perorarne la causa;
ma il tribunale gli rinnovò l'accusa dell'attentato contro il Calandrino; poi
di avere subornato il popolo a non ubbidire alle Tre Leghe: cercato tornar
al cattolicesimo i Riformati, tenuto carteggio col vescovo e con altri; esortato
in confessione a non prender servizio contro il re cattolico; aver
istituita la confraternita del Sacramento, che sotto le devote cappe portava
micidiali armi.
</p>

<p>
Invano gli avvocati suoi lo scolpavano: aver operato bensì che si mitigassero
i decreti pregiudizievoli alla cattolica religione, non però tramato mai
contro il governo: col Calandrino non aggrezze, ma aver usato cortesie,
visitandolo talora, e prestandogli anche libri. Qual pro delle difese quando
già è prestabilita la condanna? Il ben vissuto vecchio, disfatto di forze e di
carne, fu messo alla tortura due volte, e con tanta atrocità, che nel calarlo
fu trovato morto. I furibondi, fra i dileggi plebei, fecero trascinare a coda
di cavallo l'onorato cadavere a seppellir sotto le forche, mentre egli dal
luogo, ove si eterna la mercede ai servi buoni e fedeli, pregava perdono ai
nemici, pietà pe' suoi<a class="tag" id="tag280" href="#note280">[280]</a>.
</p>

<p>
Ciò avveniva il 4 settembre 1618; e quel giorno fu segnalato da un gravissimo
disastro naturale, la distruzione del bello e ricco borgo di Piuro,
sepolto da una frana con tutti gli abitanti. Pensate se si mancò di vedervi
un'immediata punizione del Cielo. Poco poi il tribunale a Coira cassò gli
atti di quel di Tusis, ma i morti non tornano più.
</p>

<p>
Il popolo dal terrore alla pietà, poi allo sdegno passò; e prima parlottar
segreto, poi aperte querele, e venire pel più leggero appicco a parole, a sassi
e coltelli. Avendo voluto i Grigioni impiantare una chiesa evangelica in
Boalzo e Bianzone, s'opposero di forza i Cattolici; e per vendetta di Biagio
Piatti, ammazzarono un Riformato di Tirano, maltrattarono il predicante di
<span class="pagenum" id="Page_239">[239]</span>
Brusio, <i>primizie de' martiri</i><a class="tag" id="tag281" href="#note281">[281]</a>. Anche al Calandrino, mentre predicava a
Mello, una banda s'avventò, e lo ferì gravemente<a class="tag" id="tag282" href="#note282">[282]</a>. Anzi avendo i predicanti,
dopo la pasqua, tenuto la solita loro accolta in Tirano, i terrieri in
armi s'erano rimpiattati al ponte della Tresenda per trucidarli; ma essi ne
sentirono a tempo per ripararsi. Così i signori vivevano timorosi e tremendi;
nei sudditi covava un'irosa speranza, e fra il silenzio della paura
udivasi quel sordo rumore dello sdegno di Dio che si appressa.
</p>

<p>
I colpiti dal tribunale di Tusis empirono di lamenti il mondo, e più la
Svizzera e la Lombardia, e com'è stile de' profughi, trescavano per introdur
armi straniere nella Valtellina non solo, ma nella Rezia. Dal duca di Feria,
nuovo governatore del milanese, e dal Gueffier ambasciadore di Francia
ricevevano subdoli incentivi: cercavano muover l'irresolutezza delle Corti
d'Austria e di Spagna; al papa inviarono non una sola volta, ed esso li confortava
ad una pazienza che pareva omai intempestiva ai fuorusciti, i quali,
gridando giunta al colmo l'oppressione della patria, confortavano i Valtellinesi
a levarsi una volta per la causa santa.
</p>

<p>
Che i Riformati si fossero giurati a trucidar i Cattolici, e ridurre alla
nuova religione la valle, scrittori cattolici lo affermano; e che il governatore
di Sondrio si fosse lasciato sfuggire di bocca, non andrebbe molto
che sarebbero tutti d'una fede. Nelle suppliche sporte dal clero e dal
popolo di Valtellina al re cattolico ed al cristianissimo si asserisce questa
congiura; possibile ardissero mentire così sfrontatamente in faccia a quelle
corone? Parrebbe anzi che alle suppliche ne unissero le prove<a class="tag" id="tag283" href="#note283">[283]</a>. Ma
perchè, mentre si conservarono esse suppliche, perì il documento? come,
fra tanti fasci di carte, che ad altri ed a me non parve fatica rovistare,
questa non si rinvenne? Ben si ragiona di qualche lettera, ma vaga e
d'incerto autore e scoperta miracolosamente, e che, piuttosto d'acquistar
fede a questa congiura, la fa credere uno spediente, consueto anch'oggi,
quello d'accusare la parte che soccombette, coprendo l'atrocità colla calunnia,
e ammantando di difesa il misfatto. Era tempo di rivoluzioni; e se queste non
misurano mai i mezzi, allora ancor meno, quando la discordia religiosa aveva
abituato ai delitti: la Francia, dopo il macello della notte di san Bartolomeo,
erasi agitata fra guerre terribili, che appena allora avevano posa: l'Olanda
scotevasi sanguinosamente dal giogo della Spagna in nome della religione:
in nome di questa la Boemia rompeva guerra all'imperatore: tutta Germania
era sossopra per quella che poi si chiamò guerra dei trent'anni. Quanto
l'esempio ecciti la passione della guerra, delle stragi, delle rivolte non fa
mestieri ch'io 'l dica; nè dovette essere allora inefficace sui Valtellinesi.
</p>

<p>
Giacomo Robustelli di Grossotto, parente dei Planta perseguitati, perseguitato
egli stesso, nobile, agiato, d'animo gagliardo, e di quell'ambizione
che de' sagrifizj altrui sa fare vantaggio proprio, servendo nell'armi, era da
Carlo Emanuele di Savoja stato fatto cavaliere dei santi Maurizio e Lazzaro
<span class="pagenum" id="Page_240">[240]</span>
e molt'aura si era acquistato tra' suoi coll'affabilità e la splendidezza, sicchè
parve opportuno centro alle trame per liberare la patria.
</p>

<p>
Accozzati nella propria casa a Grossotto alcuni Valtellinesi di maggior
recapito e di spiriti più vivi, ai quali pareva lodevole il far libera la patria,
o utile il comandarla, o santo il purgarla dalla eresia, esclamavano essersi
sofferto abbastanza: dai padri nostri ne fu lasciata una patria da amare,
un patrimonio da difendere, leggi da conservare. E la patria e i beni e le
leggi e, che più monta, la fede, ci hanno codesti stranieri tolto o contaminato.
Chetare le speranze in Dio è lodevole quando cresca stimolo alle forze,
non quando sia pretesto a cessar dalle opere. Centomila cattolici, quanti ne
abitano dalle fonti del Liro a quelle dell'Adda, elevano un voto solo; ducento
milioni di cattolici in tutto il mondo aspettano da noi esempio, e ci preparano
applausi e soccorsi. Noi dunque concorde volere; noi sdegno generoso;
noi magnanime speranze: noi armi giuste perchè necessarie, formidabili
perchè impugnate per la patria e per gli altari. Il papa ci benedice: Spagna
ci appoggia: la discordia de' Grigioni ci favorisce. Se l'occasione fugga, chi
più la raggiungerà? Torna meglio morire una volta, che tremar sempre la
morte. Cadremo colle armi alla mano? il mondo ci compassionerà, ci ammirerà
come martiri, come eroi. Sopravviveremo alla ben condotta impresa?
quanto sarà dolce nei tardi nostri anni dire ai figliuoli: Noi pugnammo per
la patria e per la fede: se liberi, se cattolici voi siete, è merito nostro.
</p>

<p>
Così prevalendo i consigli esagerati, giurarono ridurre le vendette ad un
colpo, e fare a pezzi quanti eretici natii o stranieri respirassero nella valle.
Il capitano Giovanni Guicciardi di Ponte, spedito per amicare il cardinale
Federico Borromeo, il duca di Feria<a class="tag" id="tag284" href="#note284">[284]</a> e gli altri magnati del governo milanese,
ne ottenne tremila doppie<a class="tag" id="tag285" href="#note285">[285]</a> con cui assoldò esuli e gente d'ogni
risma pel primo sforzo. Traverso alle penose incertezze che dividono una
fiera risoluzione dal suo attuamento, ed a quei casi che sempre vi si interpongono,
venne la terribile alba del 19 luglio 1620, quando a Tirano cominciossi
a scannare e fucilare, e ben sessanta persone vennero in diversa
foggia tolte dal mondo, fra cui tre donne; le altre ed i fanciulli perdonati
se abbracciassero la cattolica fede. Il Robustelli, entrato a Brusio in val di
Poschiavo, schioppettò da trenta riformati, poi mise fuoco al paese; falò,
diceva egli, per la ricuperata libertà di religione<a class="tag" id="tag286" href="#note286">[286]</a>.
</p>

<p>
Guai se il popolo comincia a gustare il sangue! I Venosta, i Quadri, i
Besta, i Torelli, i Parravicini scannavano intorno a Teglio, a Ponte, in Val
Malenco, a Sondrio; sopratutto infierivano coi predicanti e i rifuggiti. Bortolo
Marlianici, Giovan Battista Mallery di Anversa, Marcantonio Alba
predicante in Malenco perdettero la vita; l'Alessio campò con Giorgio Jenatz
predicante di Berbenno ed altri. Francesco Carlini vicentino, da frate mutato
in predicator calvinista, fu mandato all'Inquisizione ove abjurò: Paola
Beretta, ottagenaria già monaca, inviata anch'essa a quel tribunale, resistette
<span class="pagenum" id="Page_241">[241]</span>
e fu arsa viva. Anna di Liba da Schio vicentino, fu trucidata con un bambino
alla mammella: altre donne ancora e nella florida e nella cadente età,
furono passate per le spade. Giovan Antonio Gallo di Gardone, fabbricatore
di schioppi, per due giorni si difese, poi côlto nella fuga, venne attaccato a
un albero e preso a fucilate. Andrea Parravicini da Caspano, preso dopo
molti giorni, fu messo fra due cataste di legna e minacciato del fuoco se non
abjurasse: durando costante, fu arso vivo: e si videro spiriti celesti aleggiargli
intorno a raccoglierne lo spirito<a class="tag" id="tag287" href="#note287">[287]</a>. Nè fu questo il solo prodigio,
onde le due parti pretesero che il Cielo ad evidenti segni mostrasse a ciascuna
il suo favore.
</p>

<p>
Ignobili affetti presero il velo della religione; contadini e servi piombarono
sui loro padroni, i debitori su cui dovevano, i drudi sui cauti mariti.
Poi per molti giorni, come bracchi entrati sulla traccia, mettevansi fuori
all'inchiesta i villani con forche e picche e moschetti e crocifissi tutt'insieme.
Non moveali religione, bensì quel furore che accompagna le fazioni, iniquamente
incitato da fanatici capi, che pretessevano a questi orrori il nome
del Dio della pace, il sostener una religione, che deve essere propagata con
armi incolpate, colla santità degli esempj, coll'efficacia della parola e della
grazia, col morire non coll'uccidere. Fanatici frati e sacerdoti, l'arciprete
Parravicini di Sondrio aizzavano la moltitudine. Battista Novaglia a Villa
tre di sua mano ne scannò: frate Ignazio da Gandino venne a posta da
Edolo: il Piatti curato di Teglio attaccò il dottor Federici di Valcamonica <i>e
fatto il segno della croce quale portava nella mano sinestra e una spada
nella destra, ammazzò detto dottor calvino con altri seguaci</i><a class="tag" id="tag288" href="#note288">[288]</a>: il domenicano
Alberto Pandolfi da Soncino, parroco delle Fusine, con uno spadone
a due mani guidava il suo gregge a trucidare i fratelli di quel Cristo,
che aveva detto <i>non ucciderai</i>.
</p>

<p>
Molti per forza si apersero il varco e fuggirono; alcuni giunsero a Zurigo,
dove ebbero chiesa particolare, e rimane la nota delle persone che vi si
salvarono, cioè una di Tirano, due di Teglio, sedici di Sondrio, fra cui padovani
e vicentini, sei dai monti vicini, fra cui Marta vicentina, due di
Berbenno; di Caspano e Traona novantatre, fra' quali un Sadoleto; una di
Mello, quattro di Dubino. Vincenzo di Bartolomeo Paravicini di Caspano fu
ministro di quella chiesa, alla quale si aggregarono i profughi di Val di Monastero;
approvata dal senato, ottenne d'adoprar la lingua italiana finchè
al senato paresse: nelle sole domeniche tenessero prediche in italiano, e in
ore diverse dalle tedesche; i sacramenti e la benedizione del matrimonio
non si facessero che nelle ordinarie congregazioni tedesche; le preci si formassero
e recitassero secondo il rito zuricano. Poi nel decembre 1621 ottennero
di ricever la Cena da ministri esuli di Valtellina e Chiavenna; di
tenere due sermoni la settimana, ma non, come domandavano, di elegger
due anziani valtellinesi e due chiavennaschi per assister i poveri, nè
<span class="pagenum" id="Page_242">[242]</span>
d'avere un custode proprio della chiesa: raccomandavasi di acquistar l'uso
del tedesco, come pare facessero, giacchè dopo tre anni la chiesa italiana
vi cessò.
</p>

<p>
Degli uccisi l'appunto non si può dire; essendo chi li scema e chi d'assai
li cresce oltre i seicento: poche decine erano grigioni, gli altri indigeni o
rifuggiti d'Italia, il che mostra come tanto meno fosse necessaria la strage.
Ma di tempo in tempo gettasi tra' popoli un furore simile alle epidemie,
durante il quale ogni riparo di ragione, ogni consiglio di prudenza esce indarno:
quasi per una adamantina fatalità bisogna che si compia il reato,
che si colmi la misura, che trovi chi l'ecciti prima, l'applauda poi, per lasciar
in appresso il pentimento quando dalla colpa e dal delirio germogliano inevitabili
la miseria, l'oppressione, il tristo disinganno e il tardivo pentire.
</p>

<p>
Ma sulle prime non si ebbe che l'esultanza del trionfo e le congratulazioni
di popoli e principi, come poi di storici<a class="tag" id="tag289" href="#note289">[289]</a>. I Valtellinesi, scancellate le
impronte della retica dominazione, si diedero un governo provvisorio, e
cominciarono a far decreti: pigliare al fisco i beni de' Grigioni, restituire la
patria agli sbanditi, i possessi alle chiese, i conventi alle monache, chiamare
il vescovo a far la visita, e frati a predicare e confessare: accettare il calendario
gregoriano, la bolla in <i>Cœna Domini</i>, il concilio di Trento, l'Inquisizione
contro gli eretici; levare il seminario acattolico e le ossa di eretici
dai cimiteri; e prometteano soffrir tutto, anzichè tornare alla scossa dominazione.
Il contado di Bormio era stato immune dalla strage: ma per essere
<i>quella santa risoluzione a Dio dedicata</i><a class="tag" id="tag290" href="#note290">[290]</a>, anch'esso venne a quel che
chiamavasi il partito santo, il partito di Dio.
</p>

<p>
Quei di Poschiavo non aveano preso parte al macello, ma più tardi vedendo
non potere altrimenti liberarsi dai Protestanti, meditarono scannarli:
e Claudio Dabene, cameriere del Robustelli, fiero di lingua e di mano,
entratovi uccise quanti potè sorprendere: del che domandato in giudizio,
fu sostenuto a Tirano, ma ben presto dimesso. Leggo nello Sprecher e nel
Quadrio che il curato fosse complice dell'assassinio; ma più volentieri credo
al cronista Merlo, il quale racconta che esso curato Beccaria aprisse il presbitero
per ricoverarvi gli eretici cercati a morte.
</p>

<p>
I Valtellinesi in generale ragunata sortirono al grado di capitano della
valle e governatore Giacomo Robustelli, con ducento scudi il mese «per
aver cominciato l'impresa di nostra libertà con sue gravi spese e danno»:
suo luogotenente il Guicciardi; e sentendo imminente il pericolo, sfondarono
i ponti, bastionarono borgate, steccarono accessi, fecer uomini,
armi, denaro; mandarono ambasciadori ai Cantoni Svizzeri, al nunzio
apostolico in Lucerna, al papa, all'arciduca Leopoldo d'Austria, e lettere a
tutti i popoli cattolici, per loro mentosto giustificazione che vanto. Più
tenevano raccomandati al duca di Feria i soccorsi che diceano promessi: ma
mentre gli altri governi temeano da questo sangue la prevalenza di Spagna,
<span class="pagenum" id="Page_243">[243]</span>
il duca spagnuolo stava colle mani giunte o non volesse far manifesto d'aver
intesa coi Valtellinesi in quel che la coscienza riconosceva per gran misfatto,
o attendere finchè avessero dato segno di valore, prova di fermezza, speranza
di esito prospero, e mostrato se dovesse il mondo chiamarli ribelli od eroi.
</p>

<p>
I Grigioni, che in Chiavenna stavano in grosso numero, come intesero la
strage, ebbero tempo di pararsi in difesa, e farsi dai natii giurar fedeltà;
onde quel contado rimase immacolato di sangue. Il governo grigione, si
affrettò alla vendetta, e chiesto l'ajuto de' confederati, tremila uomini spedì
per la Spluga a Chiavenna e per Chiavenna in Valtellina<a class="tag" id="tag291" href="#note291">[291]</a>, e schivando
o sperdendo le opposizioni, grossi ed impetuosi voltarono sopra Sondrio,
dove altri giungevano da val Malenco. Fuggiti i natii, essi v'entrarono,
uccisero due infermi trovati, e n'ebbero i mirallegro da alcune donne, le
quali, salvatesi col fingersi cattoliche, ora gettavano a' loro piedi i rosarj e
gli scapolari, di che s'erano fatto scudo.
</p>

<p>
Ho sempre creduto il più inutile uffizio della storia il divisare per minuto
i casi delle guerre; tanto, mutati i nomi, è uniforme questa scienza de' figli
di Caino: dapertutto invasioni e fughe, incendj di paesi, racquisti, vittorie,
sconfitte alterne, furti, violamenti, sangue, lacrime, terrore, desolazioni dei
vincitori non men che dei vinti; e la forsennata umanità applaudire a chi
più versa sangue. Lasciando dunque le particolarità al vulgo degli storici, e
cogliendo i sommi capi, diremo come il Feria, veduto che ai Grigioni davano
soccorso e i Cantoni protestanti e la repubblica di Venezia, in modo che la
guerra minacciava i confini della Lombardia, mandò giù la visiera, gravò il
Milanese in novecenmila lire, ottenne che Madrid dichiarasse la valle sotto
la protezione reale, e bandì guerra ai Riformati. Paolo papa offrì ottantamila
scudi d'oro, bramoso di mettere una barriera all'eresia; i predicatori
in Milano esortavano i fedeli all'impresa che denotavano col titolo così spesso
e stranamente abusato di crociata.
</p>

<p>
Tutta Europa si mise in ragionamenti di politica per quell'angolo d'Italia,
piccolo sì, ma che per la sua postura faceva gola a troppi potentati. Imperocchè
la Valtellina, come dicemmo, dall'estremità occidentale tocca il Milanese,
dall'opposta il Tirolo; gli altri due lati confinano il meridionale coi
Veneziani, l'opposto coi Grigioni; ed è noto che allora un ramo austriaco
imperava in Germania, un altro nella Spagna, nel Nuovo Mondo e in tanta
parte d'Asia; possessi nella cui immensità andavano smarriti il Milanese e il
Napoletano. Cadeva la Valtellina alla Spagna? ecco aperto e spedito un passo,
onde tragittare qualunque esercito dalla Germania in Italia, assentissero
o no gli Svizzeri ed i Grigioni. Che se in tal modo si fossero dato mano i
dominj austriaci dalla Rezia fino alla Dalmazia, avrebbero tolto in mezzo la
Venezia e gli altri Stati italiani, impedendo a questi i soccorsi esterni, e
rendendosi arbitri della penisola. Il papa sperava in quel torbido pescare
grandezza alla Chiesa od ai nipoti: la Francia, come sempre, agognava di
<span class="pagenum" id="Page_244">[244]</span>
surrogar la sua alla potenza austriaca. Dall'altra parte i Riformati della
Rezia, di Svizzera, di Germania, d'Olanda, fin d'Inghilterra sostenevano
gli antichi dominatori, loro correligionarj; i predicanti in ogni paese narravano
con esagerazione l'assassinio, chiedendone vendetta, a nome non
solo della fede, ma dell'umanità. Non è dunque meraviglia se per la
Valtellina si travagliassero tanti Stati con tutto lo sforzo dell'imperio e
dell'autorità.
</p>

<p>
I Grigioni, respinti sulle prime, calarono più grossi e accanniti sopra
Bormio; ed unendo cupidigia e crudeltà al fanatismo religioso, piacevansi
profanare quanto i Cattolici avevano in venerazione; nella marcia vestire
piviali, tunicelle e cotte; sfregiare e bersagliare le immagini devote; illaidire
i lavacri battesimali ed il sacro pane; coi crismi ungersi gli stivali; mutilare
sacerdoti, menar danze nelle chiese al profanato suono degli organi, usare a
desco i calici e le patene. Poi grossa e brava battaglia a Tirano l'11 settembre
1620, durò otto ore, finchè i Valtellinesi ebbero la migliore; più di duemila
fra Grigioni ed ajuti si dissero periti chi di ferro, chi nell'Adda, e fra essi il
colonnello Florio Sprecher e Nicola da Myler, capo degli ausiliarj bernesi,
che in sul partire per la guerra, toccando i bicchieri co' suoi amici, avea
promesso di riportar loro tante chierche di papisti, quante anella contava una
sua lunga collana d'oro. Ucciso lui, quella collana fu mandata in trofeo al
governatore Feria. La vittoria, anzichè al valor confidente di chi combatte
per la patria e per la religione volle ascriversi a prodigio, asserendo che la
statua dell'arcangelo Michele posta versatile sul pinacolo del santuario della
Madonna, per quanto durò la pugna, contro ai Grigioni si tenesse rivolta,
benchè contrario spirasse il vento, minacciosamente vibrando la spada. Il
Feria fece stampare tal prodigio, e mandollo a Madrid insieme con un'immagine
dei santi Gervaso e Protaso, che sulla facciata della chiesa di Bormio,
fatta bersaglio delle fucilate, n'era rimasta illesa.
</p>

<p>
La vernata chiuse di nevi e ghiacci i passi: onde sostando il pericolo, si
venne in quel secondo stadio delle insurrezioni, dove gl'intriganti sottentrano
ai convinti. Agitavasi il destino della valle da politici, da giureconsulti,
da teologi; e mentre tanti ponevano in campo ragioni sopra di essa, la
Valtellina mandava al papa, ai re, alle repubbliche, affinchè la conservassero
indipendente. Più che i soccorsi e la diplomazia a gran vantaggio di
essa tornavano i lunghi odj civili delle Tre Leghe, ove Cattolici e Riformati,
Salis e Planta si contrastavano fieramente, men per fede e patria che
pei raggiri di Spagna e di Francia. A maneggi e ad armi soprastettero in
fine i Cattolici, ed il Feria usò questa sbattuta a pro della sua corona, lasciando
i fiacchi nelle peste, e conchiudendo in Milano una perpetua lega
(1621 6 febbrajo), a condizione che la Valtellina tornasse ai Grigioni con
buoni patti, e i Grigioni concedessero libero passo alle truppe spagnuole.
</p>

<p>
Veneziani e Francesi sbigottironsi di questo incremento della Spagna,
<span class="pagenum" id="Page_245">[245]</span>
onde s'accingeano a rialzare i Grigioni, e restituire loro la valle in piena
signoria. I potentati e Gregorio XV, succeduto papa e subillato da persone
gelose dell'austriaca potenza, scrissero al re di Spagna, quasi fosse turbatore
della comune pace, e supplicandolo perchè rendesse le cose di Valtellina
in punto di comune soddisfazione. E l'imbelle Filippo IV, per non aver
aria d'invadere l'altrui, nè soperchiare la libertà italiana, stabilì in Madrid
che la valle ritornasse ai Grigioni nell'antico assetto di cose, demoliti i forti,
levati i presidj, perdonata la ribellione: il re di Francia, gli Svizzeri e i Vallesiani
stessero mallevadori pei Grigioni. Ne fremettero gl'insorgenti, gridandosi
traditi da chi gli aveva mossi, e l'accordo non ebbe luogo perchè
gli Svizzeri ricusarono farsi garanti. Si fu dunque di nuovo sulle armi;
dodicimila Grigioni irrompono nel Bormiese, saccheggiando da barbari e
fanatici. Ma il governatore Feria erasi accontato coll'arciduca Leopoldo, e
mentre questi invadeva i retici confini, egli veniva su per la Valtellina,
accolto a stendardi sciorinati, a saluti di trombe, d'artiglierie, di campane,
acclamato il protettore, il liberatore.
</p>

<p>
All'ancipite pericolo i Grigioni eransi ricoverati in casa, e gli Spagnuoli
inseguendoli, aveano messo il fuoco a Bormio, di settecento case sol tredici
lasciando illese; tanto e amici e nemici parevano in gara di far male.
Anche da Chiavenna snidolli il Feria, e gli incalzò per la val del Reno e
per la Bregalia. Il generale Baldiron con diecimila Austriaci occupa l'Engaddina
e Coira stessa; d'ogni parte cacciati gli eretici, presa vendetta
delle antiche ingiurie, respinti i Salis; e dopo scene compassionevoli di assassinj
fraterni, le Dritture furono staccate dalla Rezia e poste a dominio
austriaco. Tal frutto coglieano delle loro dissensioni.
</p>

<p>
I Grigioni ai cenni del vincitore stipularono in Milano una perpetua confederazione
colla Spagna, concedendo passo libero alle truppe di questa;
quanto alla Valtellina, godesse piena ed assoluta libertà civile e religiosa,
pagando il tributo di venticinquemila scudi: acattolici non vi potessero dimorare,
e dentro sei anni dovessero vendere quanto vi possedevano: l'arciduca
manderebbe alla valle un commissario per rendere la giustizia.
Chiavenna, sgombrata dagli Spagnuoli, fu ceduta ai Grigioni: ma poichè
questi non mandavano ufficiali che tenessero ragione, si provide d'un governo
suo proprio.
</p>

<p>
Così parevano rassettate le cose: ma gli emuli dell'Austria, che contavano
come perdita ogni guadagno di essa, e quelli che sempre in lei videro la
più pericolosa nemica dell'italiana libertà, mal soffrivano acquistasse alla
cheta un passo così ambito all'Italia; mentre dalla Rezia poteva, per l'Alsazia
e pel Palatinato del Reno, conquista sua recente, spedire qualunque
esercito nelle Fiandre ove la guerra imperversava. I principi italiani ne
tremavano per la propria indipendenza: al duca di Savoja rincresceva che
più non fosse mestieri ricorrere a lui per ottenere un passaggio ch'e' sapea
<span class="pagenum" id="Page_246">[246]</span>
farsi pagare: ai Veneziani il vedersi rapito il frutto di un'alleanza comprata
a peso di zecchini: tutti gridavano contro gli Spagnuoli quasi, col titolo di
religione, insidiassero gli altrui possedimenti.
</p>

<p>
Col vezzo antico degli Italiani di ricorrere alla Francia ne' loro frangenti,
e dei Francesi di professarsi tutori delle italiche libertà, questi con Savoja e
Venezia, formarono una lega contro casa d'Austria per sostenere il trattato di
Madrid, e rimettere i Grigioni in possesso della Valtellina. Il re di Spagna,
per non crescersi altri nemici, calò ad un di mezzo, cioè di consegnare i forti
della valle al papa, il quale dovesse custodirli con genti proprie, ma a spese
della Spagna, finchè le due corone vi prendessero un partito decisivo. Orazio
Lodovisi duca di Fiano, nipote di Gregorio XV, occupò i forti co' Papalini,
cioè con una mano di banditi e di ribaldi, il 29 maggio 1623.
</p>

<p>
Ne seppe assai male al <i>partito santo</i>, che vedeva prepararsi lo sdrucciolo
per restituire la Valtellina, salvo il decoro della Spagna; ma misero chi non
ha dal canto suo che la ragione, e commise le proprie sorti a fede di re e a
maneggi di diplomazia! Sapeva pur male ai Veneziani che ingrossassero o il
re o il papa, il quale lasciava trapelare l'idea di costituirne un principato ai
suoi parenti. Ma successo Urbano VIII, propenso alla Francia, in Avignone
si combinò lega tra Francia, Inghilterra, Danimarca, Venezia, Olanda, Savoja
ed i principi di Germania a danno della Spagna e dell'imperatore,
singolarmente per costringerli a restituire il Palatinato del Reno e la Valtellina<a class="tag" id="tag292" href="#note292">[292]</a>.
Una consulta di teologi aveva proferito che il papa non poteva
in coscienza rimettere i Cattolici sotto eretici, con urgente pericolo delle
anime; ma il re cristianissimo gli intimò che o demolisse i forti della valle,
o li restituisse alla Spagna, affinchè egli potesse, senza offesa delle sante
chiavi, entrare armatamano in quel paese, per richiamare a libertà i Grigioni,
e sottrarli dal giogo austriaco.
</p>

<p>
I Grigioni si trovavano all'ultimo tuffo. Gli Austriaci vi avevano perseguitato
i Riformati, singolarmente i ministri, rapite le armi; mandato
colonie di Cappuccini tedeschi nel Pretigau, a Tavate, a Coira, di milanesi
nella Pregalia, di bresciani in Val Santa Maria, sostenendone l'apostolato
colla forza: molti rimasero martiri fra questi, molti martiri fra i Protestanti.
Quando si volle a forza costringere quei del Pretigau ad usare alle chiese
cappuccine, ruppero a schiamazzi: e «Questo è troppo; morremo senza patria,
senza libertà, ma salviamo almeno le anime nostre». Fuggirono dunque
nelle selve: donde con falci e coltella e sassi e mazze precipitaronsi addosso
agli Austriaci il giorno delle palme 1622, esultando fin le donne allo sterminio
dei tiranni della patria loro<a class="tag" id="tag293" href="#note293">[293]</a>.
</p>

<p>
Le armi del Baldiron e del Feria ricomposero per allora la quiete: ma il
Feria, alla Corte di Madrid era scaduto di credito come primo autore di
questo moto della Valtellina, che alfine non partoriva che guai; ed il papa, i
timori dicendo sottili invenzioni spagnuole, non volle ricevere in Valtellina
<span class="pagenum" id="Page_247">[247]</span>
guarnigione austriaca. Se così pensava da vero, il fatto lo disingannò, avvegnachè
il Cœvres, che fu poi maresciallo d'Estrée, spiegata bandiera francese,
entrò in Coira, così ordinato dal Richelieu ministro di Luigi XIII;
restituì a libertà le Dritture, cacciò il vescovo, rimise il primiero stato, e
difilossi sopra la Valtellina, donde i Papalini si ritirarono. Quivi conchiuse
un accordo coi deputati della valle, promettendo gli alleati la proteggerebbero,
i Grigioni non entrebbero nei forti, solo restandovi sinchè fosse stabilito
un ragionevole governo: intanto si solleciterebbe una decisione finale.
Il Robustelli, adoprato invano a difesa della patria, che avea tratta in così
infelice ballo, si ridusse sul milanese; la valle tutta fu occupata dai Francesi,
fra l'esultanza dei tanti che chiamano liberazione il cambiar di signori.
</p>

<p>
Grand'apprensione ebbe allora il Feria non volessero i Francesi, mentre
l'aura era destra, calare sul Milanese, e ritogliere parte de' suoi a chi aveva
voluto occupare i possessi altrui: onde difese i passi. Poi i maneggi diplomatici
condussero una concordia, praticata in Monçon città dell'Aragona il
6 marzo 1626, dove, per quel che riguarda la Valtellina, si stabilì vi si conservasse
la religione cattolica, ridotte le cose allo stato del 1617; i natii
eleggessero i proprj magistrati e governatori, senza dipender dai Grigioni:
toccasse però a questi il confermare gli eletti entro otto giorni, e ricevere
un annuo censo di venticinquemila scudi d'oro: le fortezze fossero rimesse
al papa da demolire: Grigioni più non entrassero armati nella valle, nè gli
Spagnuoli tenessero forze oltre le ordinarie alla frontiera milanese.
</p>

<p>
Questo trattato salvava il decoro della Spagna, la quale pareva avere
proveduto alla religione ed alla libertà di quei popoli. Ma non era ancor
tempo. Imperocchè i Grigioni chiedevano si osservasse il trattato di Madrid,
aizzati dai predicanti, da Venezia, dalla Francia; mentre in Valtellina il
partito santo spingeva ad ordini rigorosi contro gli eretici, pubblicava i beni
dei ricaduti; e molti coperti riformati o dall'Inquisizione o dagli zelanti
erano fatti capitar male. E la natura delle cose portava che i Cattolici, trovandosi
spalleggiati, soprusassero ai dissenzienti<a class="tag" id="tag294" href="#note294">[294]</a>, se non altro in parole.
Abbiam lettera di frà Giovanni da Martinengo predicatore in Ponte, che a
Giovanni Bongetta e Filippo Battista detto Sfodego ed altri di Sondrio,
il 18 marzo 1627 annunziava: «Ho inteso le orrende bestemmie che voi
ed altri eretici uomini e donne che sono in Sondrio dite contro la santa
fede cattolica nostra. Ero risoluto senz'altro di venir al debito castigo, ma
voglio peccare con voi di soverchia misericordia. Pertanto questa mia servirà
a voi ed altri eretici per dolce invito alla fede cattolica. Quando non
vogliate, fate che subito tutti siate fuor della valle e confini; altrimenti
guai a voi se m'aspettate là; che al sicuro il minimo castigo ha da essere
il fuoco e fiamme. Se mi domandate con quale autorità scrivo e minaccio,
dagli effetti v'accorgerete di quello posso e voglio fare per nettar affatto
la valle di simil peste...».
</p>

<p>
<span class="pagenum" id="Page_248">[248]</span>
Si stabilì anche il Sant'Uffizio, e nell'ottobre 1628 si decretò che tutti
gli acattolici fra due anni dovessero vender quanti beni sodi possedessero in
Valtellina, e andarsene, pena la vita. Il vescovo Caraffino, venuto in visita,
dai Protestanti trasferì in altri i livelli della sua mensa, benchè n'avessero
pagato il canone.
</p>

<p>
Nel 1631 essendo morto di peste il ministro di Poschiavo, esso Caraffino
scriveva ai signori di colà il 16 gennajo: «Nel progresso ch'ha fatto il mal
contagioso in cotesta terra e nel rimanente della mia diocesi, intendo che sua
divina maestà abbi levato di vita il predicante di costà. Segno evidentissimo
che abbiamo della sua misericordia verso di noi. E perchè corrispondiamo
tutti dal canto nostro con soddisfare al debito, mi è parso
scriver la presente alle signorie vostre, e di avvertirle di non permetter
che entri più nel contado simil peste, opponendosi virilmente..... sicuri
che, oltre l'assistenza che avremo da Dio benedetto, io dal canto mio non
solo gli porgerò tutti gli ajuti immaginabili, anco col mandare quantità
di gente ad opponersi insieme con loro alla resoluzione d'essi eretici, ma
bisognando me ne verrò in persona, come prontamente farà anche il reverendo
padre inquisitore con tutti li suoi familiari a prendere ed il
ministro e li fautori e anche quelli che non avessero pienamente soddisfatto
al debito loro in opponersi».
</p>

<p>
Era scoppiata intanto la guerra pel possesso del Mantovano, disputato fra i
duchi di Nevers, eredi dei Gonzaga, sostenuti da Francia; i duchi di Savoja,
sempre attenti ad ampliarsi; e gli Austriaci, sempre vogliosi d'impedirlo. Il
duca di Nevers, profittando della recente convenzione di Francia coi Grigioni,
per la Valtellina passò coll'esercito sul Veneto, e andò a toglier possesso del
ducato. Da altre intanto delle valli Alpine sbucavano soldati francesi, spagnuoli,
savojardi a disputarsi il tristo onore di spogliare ed avvilire questa
povera Italia, premio ognora della vittoria. L'imperatore Ferdinando, per
fare smacco alla Francia e sostener, egli austriaco, le austriache ambizioni,
mandò trentaseimila fanti e ottomila cavalli, guidati da Rambaldo Collalto;
truppe terribili sempre, allora viepeggio pel timore della peste che serpeggiava.
Il grosso di costoro per Lindau era venuto nel Chiavennasco onde calarsi
sul Milanese: e spargendosi per la Valtellina, oltre i latronecci, vi diffusero
la peste, flagello aggravato dai lunghi patimenti della guerra e dalla recente
carestia. Per libri altrui e miei, divenuti popolari, sono conosciutissime
quelle miserie, nelle quali da una parte crescevano i pii legati ed i voti;
dall'altra, non che farsi migliori alla terribile voce del castigo divino, peggioravansi
i portamenti degli uomini, che, insultando al Dio che flagellava,
godeano della vita che fuggiva, del disordine che regnava, degli averi che
nei superstiti si accumulavano.
</p>

<p>
Noi ai gran savj del nostro secolo vorremmo raccomandare di non permettere
mai queste orride sciagure naturali. In primo luogo, essi vantano
<span class="pagenum" id="Page_249">[249]</span>
l'onnipotenza dell'uomo fin a domare la natura, un avvenire di godimenti
quando esso avrà tolte le cause di distruzione, incatenati gli elementi: ma
ecco un torrente, una scossa di terre, un morbo che s'attacca all'uomo, alla
vite, alle patate, un'avversità di stagione, dissipa le gioconde previsioni, e
attesta una mano preponderante, e quanto precario sia il possesso dell'uomo
su questa crosta che copre un incendio.
</p>

<p>
Secondariamente le gravi sventure sono il giorno del prete, del frate,
della carità; cose tutte che i gran savj del nostro secolo denno ingegnarsi di
screditare; e d'impedirne quell'ingerenza, che divien tanto efficace quanto
benedetta in simili casi.
</p>

<p>
Ed anche allora, quando il vivere era un'eccezione, quand'era un eroe
chi rimanesse al posto destinatogli dalla Provvidenza, se al male v'avea
qualche rimedio lo porgeva la carità cristiana. Al clero si erano concesse
amplissime facoltà; non pochi con ispontaneo sagrifizio esponeano nell'assister
i malati la vita temporale per acquistare altrui l'eterna; i Cappuccini
dì e notte erano ove li chiamasse il bisogno altrui: essi ad apprestare cibi
e medicine, rassettare i letti, vegliare i moribondi, trasportarli, nettarli,
profittare di quei terribili momenti, che sogliono far trovare la coscienza
anche ai più perduti d'anima, e mandare i morenti confortati nella speranza
del perdono. In Tirano singolarmente infierì la morìa, e gli infermi si fecero
collocare in un palancato attorno al tempio della miracolosa Madonna,
fidando d'averne conforto al corpo o all'anima; consolati almeno di morire
ove bramavano. Si erano colà nel 1624 stabiliti i Cappuccini, e fin ad uno
morirono a servigio degli appestati: altri sottentrarono volenterosi alle
loro cure, a morire anch'essi. Dare la vita per fare del bene! a queste azioni
ti riconosco, o religione, che sola crei i martiri dell'amore.
</p>

<p>
A prevenire ed a curare il malore si erano dati provvedimenti, quali
buoni, quali superstiziosi, quali esecrabili. Sequestrare i malati, durare le
quarantene, non comunicare con alcuno, portarsi in mano ruta, menta,
rosmarino, aceto, un'ampolla di mercurio, che credevasi assorbisse gli effluvj
contagiosi. E poichè ne' grandi flagelli, dove non si osa bestemmiar la Providenza,
sentesi il bisogno di sfogar contro alcuno il brutale istinto dell'odio,
e della superbia umiliata dall'impotenza, la pubblica opinione, mostro terribile
nei tempi perversi o negli imbecilli, asseriva che uomini malvagi con
malìe ed unzioni propagassero la peste: e molti paesi soffersero il miserabile
spettacolo di untori, non solo trucidati a furia di popolo, ma processati,
convinti e mandati ai peggiori strazj.
</p>

<p>
Bormio avea posto divieto che nessuno osasse passare nell'Engaddina, ove
il contagio infieriva. Nelle guardie del cordone incappò un contadino che
l'aveva trapassato; e che confessò come, trovandosi la donna sua inferma, e
dubitandolo effetto di stregheria, si era condotto di là per consultare coll'astrologo
di Camosasco; vulgar uomo che se l'intendeva col diavolo, e che
<span class="pagenum" id="Page_250">[250]</span>
di fatto aveagli dato a vedere in un'ampolla tre persone, che avevano fatto
l'incantesimo alla sua donna<a class="tag" id="tag295" href="#note295">[295]</a>. Ignorante o maligno, il contadino nominò
una povera vecchia, che catturata e domandatane alla corda, incolpò se stessa
e denunziò molt'altri. Il giudice di Bormio istruì il processo, facendo, per
sicurezza di coscienza, intervenire l'arciprete Simone Murchio; e col consenso
del vescovo di Como furono decapitati ed inceneriti trentaquattro fra
uomini e donne<a class="tag" id="tag296" href="#note296">[296]</a>. Così e folli guerre, e tremendi contagi, e pazzi pregiudizj
concorrevano ad affliggere ed esterminare la miserabile umanità.
</p>

<p>
La peste cessò, non i mali della Valtellina, corsa da soldati che andavano
alla tremenda guerra de' Trent'anni. Quest'agevolezza di inviar
truppe facea più increscere la Francia del nuovo possesso della rivale: onde
levossi alfine risoluta di liberare l'Italia, titolo solito (diceva il Ripamonti)
onde i Francesi valicano le Alpi; i Francesi (soggiunge egli) ai quali punto
credere non si dovrebbe, essendo gente inquieta, e che vuol gli altri
inquietare<a class="tag" id="tag297" href="#note297">[297]</a>.
</p>

<p>
Il duca Enrico di Rohan, il più compito gentiluomo del suo secolo, come
capo de' Riformati aveva con forza e genio tenuto testa al Richelieu, il quale
potè fargli perdere il favor della Corte, ma non la riputazione di capitano
eccellente: colla quale e con dodicimila pedoni e millecinquecento cavalli
passò per Basilea e Sangallo fin a Coira, ed entrato per Chiavenna, senza
difficoltà occupò la Valtellina.
</p>

<p>
Tosto vengono Tedeschi da Bormio, Spagnuoli e Milanesi dal forte di
Fuentes; da' cui rincalzi il Rohan è costretto ritirarsi nell'Engaddina. Quivi
rinnovato di forze, rientra, agita terribili battaglie, vince, e mentre avea
buono in mano, precipita sopra le Tre Pievi all'estremità settentrionale del
lago di Como, e postele a sacco e fuoco, s'inoltra, finchè nei castelli di Musso
e di Lecco trovò tale resistenza, da abbandonar l'impresa per impossibile.
</p>

<p>
Francia, smaniata di togliere all'Austria quel passaggio, sollecitava i Valtellinesi,
promettendo sottrarli affatto dai Grigioni, redimerli fin dallo
stabilito censo incaricandosene ella stessa, e concedere giustizia propria,
unica religione. Ne venne sentore a' Grigioni, i quali altamente adontatisi
che il re gli accarezzasse solo in quanto gli giovavano contro gli Austriaci,
abbandonarono di tratto l'alleanza del cristianissimo, e si volsero a Spagna.
E Spagna, non avendo maggior desiderio che questo, non istette ad assottigliare
sulla coscienza, accettò, ebbe di nuovo in mano la fortuna della Valtellina,
e non si fece scrupolo di sagrificarla per saldare l'alleanza coi Reti. Il
marchese di Leganes, nuovo governatore del milanese, profondeva cortesie
ai Grigioni ambasciadori, niuna ai Valtellinesi: chiese al vescovo di Como
se colla religione cattolica fosse compatibile il dominio grigione, e questi
rispose del sì, nè diversamente avea deciso una congrega di teologi in
Ispagna.
</p>

<p>
Già nel castello di Sondrio s'era messo presidio grigione. Del che fremendo
<span class="pagenum" id="Page_251">[251]</span>
i Valtellinesi, erasi da certuni proposto di avventarsi di bel nuovo
nell'armi, scannare i pochi nemici in paese, e far da sè, gettata ogni fiducia
di soccorsi da Francia o da Spagna. Pareva ottimo quel che non era più a
tempo. Perocchè non più vettovaglie, non denaro nè credito: la peste del 30,
rinnovata cinque anni dipoi, aveva decimata la popolazione; in tutti era
quella stanchezza che suole succedere alle forti commozioni, come al delirio
furente il delirio tremante; e che fa guardare come minor male il chinar la
testa, e pregare Dio che la mandi buona.
</p>

<p>
Il governatore Leganes coi deputati reti ultimò l'affare in Milano il 3 settembre
1639, restituendo ai Grigioni la Valtellina coi patti e salvi compresi
in quaranta articoli, i cui termini principali erano questi: — Nessuno venisse
riconosciuto pei fatti corsi dopo il 1620: cassate le procedure di Tusis;
le finanze, le tratte e le consuetudini tornino come avanti l'insurrezione:
gli uffiziali, dal vicario della valle in fuori, vengano eletti dai signori Grigioni,
e la sindacatura se ne faccia in paese: degli statuti del 1549 sono
derogati nominatamente quelli intrusi a danno della fede e delle immunità
ecclesiastiche: unica religione la cattolica, operando in ciò come gli Svizzeri
ne' baliaggi italiani: non Inquisizione: vescovo, preti, frati esercitino
sicuri i loro ministeri: non vi fermi dimora alcun Protestante, se non sia
magistrato. A ciascuna delle tre leghe dovea la Spagna pagare millecinquecento
scudi l'anno, e mantener sei giovani a studio a Milano e a Pavia:
libero a soldati austriaci il transito per la valle, e a niun altro.
</p>

<p>
Rato e stipulato, egli informò i Valtellinesi dell'accordo. Cadde il fiato a
tutti in udirlo: gridarono contro il vescovo Caraffino; parodiavano il nome
del Leganes in <i>liga-nos</i>; s'appellarono, protestarono, ultimo rifugio dei
soccombenti: il grancancelliere alle loro lagnanze rispondeva, non essersi
potuto ottenere di meglio; gli stranieri davano ad essi ragione, ma nulla più.
</p>

<p>
Questo capitolato formò la base del gius pubblico della Valtellina verso i
suoi padroni, e la misura dei dritti e dei doveri reciproci. I Grigioni tornarono
nell'intero possesso, e dicasi a loro lode, moderatamente. Il cavaliere
Robustelli, benchè affidato di pace e di salute, non sofferse d'obbedire cogli
altri ove agli altri avea comandato: e disse addio alla patria, cui più non
poteva giovare. Non mancò chi gli affiggesse il titolo che gli Italiani serbano
a chi non riesce, di traditore.
</p>

<p>
Le cose però non potevano passare di cheto dopo tanto astio e sangue: e
sarebbe un non finir mai il ripetere le lagnanze de' Valtellinesi per le violate
convenzioni. I Riformati, benchè avessero divieto dal paese, crescevano di
giorno in giorno: la sola piccola Mese dopo un quindici anni ne contava cinquanta:
quattro famiglie n'erano a Tirano, tre a Teglie, altrettante a Cajolo,
il doppio a Traona, nove a Sondrio, due a Berbenno, dodici a Chiavenna,
altre altrove di buona parentela, a non contare gli artigiani e i forestieri: e
questi vivere alla libera, facendo gabbo dei divoti e de' riti: ed i magistrati
<span class="pagenum" id="Page_252">[252]</span>
ledere le immunità del clero, proibire il ricorrer a Roma, pretendere la
rivelazione delle confessioni, tenere in palazzo a Sondrio conventicole di
predicanti, e industriarsi d'introdurli. Anzi i Riformati aveano chiesto alla
Dieta grigia di potervi avere tre chiese. Intanto i ricchi tenuti sempre in
colpa, per ismungerne denaro; assolto chi pagava; processati due ragguardevoli
sondriesi perchè avessero usato la parola eretico e lo stesso arciprete
perchè congregò alcuni caporioni a prendere partito sopra questa cattura<a class="tag" id="tag298" href="#note298">[298]</a>.
</p>

<p>
I Riformati però non ebbero più il vantaggio nella diocesi comense, e
libertà di riti tennero solo a Poschiavo e Brusio, terre che anche oggi appartengono
alle leghe grigie, benchè di lingua italiana e cisalpine<a class="tag" id="tag299" href="#note299">[299]</a>. Ivi i
Riformati sono un terzo, ed in questa proporzione si distribuiscono gli impieghi:
essendo il podestà due anni cattolico, uno riformato, e così delle
altre cariche e delle beneficenze. Vivono in buona concordia e tolleranza,
e noi vedemmo assai tra gli Evangelici assistere ai riti dei cattolici con
modestia. I pastori delle due chiese riformate sono spediti dal capitolo dell'alta
Engaddina. Nel concistoro, che tengono ogni anno i pastori della Rezia
per turno, sopravveduto dal decano, approvansi i ministri, e si danno a
vicenda consigli sulla fede e sui costumi. Seguono la confessione retica e
l'elvetica, ma ne' loro catechismi variano assai anche in punti fondamentali;
alcun che del luterano vi s'introdusse talvolta, fin a conservarsi il sacramento
e portarlo agli infermi; s'era anche proposta la confessione auricolare,
ma tutto dipende dai ministri; laonde questi da alcuni anni ebbero istruzione
di non trattare mai di dogma, ed attenersi alle sole verità pratiche.
E deh sia presta l'ora che rinverdiscano i rami, e il sacro sangue della
redenzione unisca essi pure in un solo ovile sotto un solo pastore.
</p>
</div>

<div class="chapter">
<p>
<span class="pagenum" id="Page_263">[263]</span>
</p>

<h2><a id="disc48"></a>
DISCORSO XLVIII.
<span class="smaller">SGUARDO RETROSPETTIVO ALLA RIFORMA.</span>
</h2>

<p>
Al punto d'abbandonare il secolo e le immediate conseguenze della
Riforma, domandiamo se abbiasi a deplorare l'Italia perchè non l'abbia
abbracciata, e perciò non corso un differente stadio di civiltà; ovvero
con sant'Ambrogio rallegrarsi perchè <i>non hic tibi infidelis aliqua regio,...
Italia, Italia, aliquando tentata, mutata numquam</i><a class="tag" id="tag300" href="#note300">[300]</a>.
</p>

<p>
I dissenzienti da noi traggono vantaggio dal mostrare la decadenza che
da quell'età subì la nostra patria.
</p>

<p>
Dopo ciò, dunque per ciò; argomento triviale. Ma l'essere ingojate le sue
repubblichette da parziali signorie; il parteggiare non più per la patria e pei
diritti, bensì per la volontà, le ambizioni, le pretensioni di principi; il rinascere
in Europa la smania delle conquiste lontane, piaga romana ch'era stata
medicata dalla feudalità: la conseguente invasione degli stranieri; l'appoggio
che questi ebbero dagli eserciti stanziali, allora generalizzati; il rifiorire
delle lettere classiche, che portava a venerare la forza dello Stato pagano,
anzichè la giustizia della società cristiana, queste ed altre furono le cause
per cui l'Italia restò prostrata moralmente e civilmente, allorquando la
scoperta, a Italiani dovuta, di due nuovi mondi sviava la ricchezza da' suoi
mercati. A colpir non meno le fantasie che gli interessi sopravvenne in
Germania la guerra religiosa dei trent'anni; l'età più disastrosa per l'Europa;
quella ove gl'individui e gli Stati ebbero patimenti ben peggiori che nelle
invasioni dei Barbari: chiusa colla pace di Westfalia<a class="tag" id="tag301" href="#note301">[301]</a>, cui conseguenza fu
che anche la Germania decadesse da quel primato che avea tenuto durante
tutto il medioevo. Così i Tedeschi, che per invidia al nostro sole più brillante,
alla nostra lingua più armoniosa, ai costumi più forbiti, alle istituzioni
più liberali, alla civiltà nostra più sviluppata, aveano spinto alla
Riforma, da questa nimicizia all'Italia raccolsero la propria rovina. Si temette
la prevalenza della stirpe latina, onde si osteggiò la Spagna, e poichè
questa era cattolica, si guerreggiò il cattolicismo. Ma non si riuscì che
a consolidare Casa d'Austria, che da quel punto non perdette più la corona
<span class="pagenum" id="Page_264">[264]</span>
di Germania e il dominio sull'Italia; invece d'abolire l'impero si abolì il
papa; invece di acquistare libertà civili e municipali, si ottenne di non andar
più a messa o a confessarsi, e di cantare i salmi in tedesco: politicamente
restò impedita la fusione della Germania; gli ingegni si svaporarono in dispute
teologiche: le classi privilegiate sbigottironsi del diritto d'esame.
</p>

<p>
Maggiormente ne scapitò l'Italia, che cessava d'esser la metropoli di tutto
il mondo, nè più vi affluivano le ricchezze e i devoti dalle quattro plaghe:
non più vi convenivano i prelati da ogni paese, nè in ogni paese andavano
i nostri, acquistando e difondendo ricchezze e cognizioni, e trovando sfogo
all'attività, stimolo agli ingegni colle speranze.
</p>

<p>
La feconda divisione de' piccoli Stati soccombette alla prevalenza austro-spagnuola,
ormai non più controbilanciata dalla Francia, e solo tenuta in
qualche rispetto dalle repubbliche di Venezia e di Genova. Al nord-est un
principe transalpino si dilatava a poco a poco, e militando ora per la Francia,
ora per l'Austria, cresceva innanzi, sperando mangiar l'alta Italia foglia
a foglia come il carcioffo. I papi, che sin allora avevano impedito che l'Italia
cadesse sotto una sola dominazione, ormai non poteano che accarezzarne il
padrone, e quest'alleanza del papato coll'impero consolidò la servitù dell'Italia.
</p>

<p>
L'Italia, oltre gli eserciti che la straziavano anche quando ella avea cessato
di esistere, simile a un cadavere denudato e violato, soffrì di squallide
fami, di due terribili pesti nel 1576 e nel 1630, e di governi stranieri, che
unica arte conosceano la fiscalità; onde potè giudicarsi perita la civiltà da chi
non credesse fermamente che la Provvidenza per la via del male guida l'umanità
a continuamente procedere verso idee più vere, costumi più umani,
libertà meglio intesa.
</p>

<p>
Aggiungiamo il piantarsi dei Turchi a' suoi confini. Gli Italiani aveano
sempre avuto speciale cura a
</p>

<div class="poem">
<p>La santa terra ove il supremo amore</p>
<p>Lavò col proprio sangue il nostro errore<a class="tag" id="tag302" href="#note302">[302]</a>:</p>
</div>

<p>
e incessantemente combatterono i Musulmani sotto le insegne di Venezia,
di Genova, di Pisa, di Napoli, soprattutto di Roma. Or però, abbandonati
da mezza la cristianità, dovettero vederli piantarsi fin in vista delle nostre
coste. Dove non è estraneo il riflettere che, mentre la costoro conquista
tolse ogni vita all'Oriente perchè era scisso da Roma, nell'Occidente invece,
dove al potere crollante imperiale era già succeduto il pontifizio, si conservarono
i germi d'una civiltà, i quali svoltisi in Italia, dipoi a danno
dell'Italia propagavansi altrove.
</p>

<p>
È arte di ogni rivoluzione l'afferrare due o tre idee buone, e spacciarle
per sue, e per raffaccio domandarne l'attuamento all'ordine esistente, il
quale non le repudiava, e forse non le predicava sol perchè non revocate
in dubbio. Così ai dì nostri essa proclamò la nazionalità italiana: eppur
<span class="pagenum" id="Page_265">[265]</span>
questa era accettata così generalmente, che neppur se ne parlava. Delle
amplissime verità che la Chiesa abbracciava, alcune particolari afferrò la Riforma
e se ne fece vanto, quali l'esame della verità storica, la civile tolleranza,
la moralità di tutti e specialmente del clero, la gratuità de' sacramenti,
il ripudio delle superstizioni e de' racconti apocrifi, ed altri punti
che però erano non solo accettati dalla Chiesa, ma promossi e raccomandati,
colla prudenza da cui solo possono dispensarsi le rivoluzioni.
</p>

<p>
E sotto l'ali della Chiesa era sempre vissuta l'arte, questa rivelazione di
Dio nello spirito umano, che fra i Pagani idealizzava la forma, fra i nostri incarnava
l'idea. La Chiesa colla scolastica aveva non solo esercitato il pensiero,
lasciandolo spingere le speculazioni fino al punto ove l'audacia della ragione
diventa licenza<a class="tag" id="tag303" href="#note303">[303]</a>. La civiltà acquistava quell'universalità per cui non si
conosce un affare particolare di un regno se non si allarghi lo sguardo
sull'intera Europa, della quale gl'incrementi di comunicazioni e la stampa
tendeano a far una nazione sola. Il rinascimento fu dunque opera eminentemente
italiana, ma alzò subito un grido contro il passato, quasi un figlio
che si vergogna del genitore: acclamò al paganesimo, e filosofia, governi,
civiltà, letteratura dovere conformarsi a quello. Bastava un passo perchè si
ribellasse alla Chiesa, e il fece quando, attraverso al grandioso incammino
del risorgimento, si gittò il frate di Vittemberga.
</p>

<p>
Nessuno più di noi ha riconosciuto i disordini introdottisi nell'attuazione
temporale della Chiesa, risoluti come siamo di non dissimulare veruna
macchia per aver diritto a non velare veruna gloria, e professando con Gregorio
Magno esser meglio scandolezzare che mentire: ma bisogna distinguere
le istituzioni dagli atti degli uomini che ne sono ministri: ed esse istituzioni
valutare non sopra gli abusi, ma sopra i fatti giuridici, che per la
Chiesa sono i decreti, le leggi, i concilj. E se anche il frutto è fradicio, bisogna
salvar il seme per le vegetazioni future. Anzi, dal vedere che, in tanto
traviamento, le dottrine supreme rimasero immacolate, nè gran peccatori
quai ci dipingono gli ecclesiastici pervertirono i dogmi, il simbolo, la morale,
argomentiamo alla divinità dell'opera, e i costumi esser altro che i
principj: talchè poteano quelli emendarsi, senza toccar a questi. E ciò più
facilmente in quanto, nell'attuazione esterna della Chiesa, tutto è modificabile,
tutto fu modificato, eccetto la disciplina che riguarda l'amministrazione
de' sacramenti. Ma la Riforma quei ch'erano uniti dalla religione
separò in due campi ostili, in cui e da cui si avvicendarono le persecuzioni.
La divisione essendo religiosa, fu profondissima, sicchè apparvero da per
tutto diffidenza e sospetto: essendo opera di collera, trascese, e presto ebbe
scosso tutto, la società religiosa come la politica e la domestica, gli affari
come le coscienze, seminando l'Europa di sanguinose, comechè feconde
ruine, sottoponendo a leggi arbitrarie le relazioni dell'uomo con Dio, al
dogma surrogando opinioni variabili quanto le teste; eccitando dubbj nell'intelletto,
<span class="pagenum" id="Page_266">[266]</span>
scrupoli nella coscienza da che era rotto l'equilibrio fra il sentimento
dei diritti e quello dei doveri.
</p>

<p>
Gli eroi della vita austera diventavano oggetto di beffa; mentre prima
il delitto era peccato; il fôro secolare stava a servigio della Chiesa per punire
la bestemmia come il furto; le decime retribuivansi ad essa più fedelmente
che l'imposta ai principi; la ricchezza de' suoi prelati parea più
comportevole che quella de' cortigiani, tutto fu cambiato d'un tratto.
</p>

<p>
La Riforma cercò anche annichilare la distinzione dei due poteri, introdotta
dal cristianesimo, e sottoporre l'anima allo Stato: col che toglieva la
libertà di coscienza, mentre di questo nome onorava il mancare di convinzioni.
Il diritto canonico era stato un gran progresso sopra le consuetudini
dei Barbari, ma avea dovuto piegarsi alla costoro selvatichezza: e quindi
sconveniva a tempi più colti: ma i papi stessi aveano approvato lo statuto
fondato sul diritto romano, riconoscendolo meglio applicabile, non ricorrendo
al Canonico se non nelle materie speciali, dove il principio religioso
corregge il diritto puro.
</p>

<p>
Noi non crediamo progresso l'aver distrutta la supremazia in materia di
fede, e tolta al papato l'onnipotenza delle mediazioni, perocchè, se il cristianesimo
è una società diffusa per tutto il mondo, è egli conveniente
lasciarla senza un capo, senza giudici, senza consultori universali? Anche
il credente più schietto ama veder l'ordine in ciò che crede e le verità
connesse fra loro; e mentosto la sparpagliata discussione che non l'accordo
donde trae zelo alle pratiche religiose. Già sant'Agostino diceva ai Donatisti:
<i>Quæ est pejor mors animæ quam libertas erroris?</i>
</p>

<p>
Il clero non offendeva i re, giacchè promulga il principio d'autorità; non
l'aristocrazia, perchè rispetta i possessi e l'ingegno e i diritti storici; non il
popolo, perchè esce da quello, e per quello avea fatto tutto; e finchè stava
con esso, il popolo non avea bisogno di abbracciarsi ai re per abbattere i baroni.
Il potere dei principi divenne eccessivo, perchè cessava l'opposizione
e il sindacato del clero. Si rinfacciò ai papi di dire «La Chiesa son io»,
ma allora i re dissero «Lo Stato son io», e dalla monarchia restò non solo
ristretto il papato, ma soffogato il popolo. I papi del medioevo soli erano
capaci d'esercitare l'arbitrato europeo perchè capi della società conservatrice
e propagatrice del vero ideale, capi civili delle nazioni non per forza d'arme
ma coll'autorità della parola. Per quanto però ristretti, rimasero non solo
re di Roma, ma cattolici, e quindi di nessun partito, e desiderosi dell'accordo
di tutte le potenze cristiane; accordo che solo avrebbe potuto risparmiare
all'Europa odierna la vergogna d'aver fra' suoi uno Stato che professa la
poligamia, gli eunuchi, la potestà assoluta, la pirateria, e che la maggior
reliquia del culto cristiano rimanga in mano de' Turchi.
</p>

<p>
Un secolo che era cominciato nel modo più grandioso, colla scoperta d'un
nuovo mondo e la rapida conversione di quello, con tanto rigoglio dell'arti
<span class="pagenum" id="Page_267">[267]</span>
e delle lettere, trovossi tuffato nella quistione religiosa, dietro a cui la
confusione degli spiriti, l'anarchia degli atti, la tirannide ammantata dal
pretesto di reprimerla, il fanatismo persecutore; sicchè, invece di poter
congiungere la libertà cittadina coll'indipendenza religiosa, fu duopo combattere
dentro e fuori la barbarie che parea rinnovarsi.
</p>

<p>
Che la Riforma causasse prosperamento degli studj e delle lettere vien
negato anche in altri paesi, benchè ivi coincidesse con quel che dapertutto
chiamossi il risorgimento. Ma l'Italia era già prima a capo del mondo civile;
da tre secoli studiava il suo san Tommaso, da due leggeva Dante e il Petrarca
suoi; aveva prodotto Colombo e Cesalpino, educati Copernico e Vesalio;
stava compiendo la maggior basilica del mondo, attorno alla quale
sorgeano le meraviglie del Mosè, della cappella Sistina, delle Logge Vaticane;
glorie accompagnate da quelle del Tiziano e del Correggio, dell'Ariosto
e del Caro; le sue Università traevano studiosi da tutto il mondo; Erasmo
vi ammirava cattedre di greco<a class="tag" id="tag304" href="#note304">[304]</a>, d'arabo, d'ebraico: e la nostra repubblica
letteraria concedeva la cittadinanza anche a quei dotti che nazionalmente
si chiamavano barbari<a class="tag" id="tag305" href="#note305">[305]</a>.
</p>

<p>
Ma fanatizzate le moltitudini per dispute che prima stavano nel ricinto
di conventi e presbiteri, si sviò dalle belle lettere. Fra gli scrittori della
Riforma nessun italiano è insigne; nobilissimi ingegni dispersero nelle
controversie la forza che poteano destinare a far opere; lasciarono scritti
incompleti come le polemiche, nelle quali gli ammiratori stessi lodano ciò
che si volle, anzichè ciò che si fece. Nuova importanza acquistò la filologia,
trovandosi necessarie le lingue antiche per le disquisizioni religiose. Ma la
stessa traduzione della Bibbia, che in altri paesi schiuse l'êra del vulgare
moderno, non potea farlo qui, ove almeno da cinquecento anni parlavasi e
da trecento scriveasi l'italiano. Il Manuzio, eruditissimo editore, lagnavasi
che le scuole si abbandonassero, e ch'egli dovesse passeggiare solitario
davanti all'Università romana nell'ora della lezione. Giulio Pogiano valentissimo
latinista, all'altro non men lodevole scrittore Anton Maria Graziano,
in lettera del 30 maggio 1562 lagnavasi che il bello scrivere fosse
perito: <i>unum, aut ad summum alterum vel in maximis civitatibus reperias,
qui speciem aliquam præseferat romani sermonis: succum vero
et sanguinem incorruptum latinæ orationis qui habeat, fere neminem.
Nec injuria. Libri enim qui nobis præstantis illius laudis et disciplinam
præscribunt et exempla proponunt, pæne obsoleverunt. Nullus jam
est in manibus Terentius, nullus Cæsar: ipse latinæ eloquentiæ princeps
legi desitus est: tota denique jacet antiquitas, optima tum vivendi,
tum loquendi magistra. Ad quos igitur plerique se contulerunt? Pudet,
nec omnino dicere licet. Sunt enim iidem barbariæ et impietatis auctores,
quorum in dispari scelere par voluntas agnoscitur. At multis vocabulis
auxerunt linguam latinam. Utinam non tam portenta quam verba, ut
<span class="pagenum" id="Page_268">[268]</span>
in religionem sic in sermonem induxissent! at incitarunt loquendi et scribendi
celeritatem: ut illorum studiosi, vel in magnis rebus, subita et dictione
et scriptione satisfaciant.</i>
</p>

<p>
Cercarono scuoter gl'ingegni i Gesuiti introducendo scuole con metodi
nuovi, con ingegnosi artifizj, col rendere piacevole l'insegnamento, come
s'è costretti fare allorchè la voglia n'è rintuzzata: ma lo scopo loro era l'educazione,
più che l'istruzione; piegar le volontà, ancor più che affinare gli
intelletti: e presto ebbero gl'inconvenienti delle scuole legali; e il mal gusto,
se non vi fu originato, non vi fu combattuto dall'artificiosità dello stile e
de' componimenti; da una certa lecornia, distinta dalla vera eleganza; dal
belletto, surrogato ai robusti colori della sanità.
</p>

<p>
Dopo ciò si pena a credere che, nel secolo nostro, l'Istituto di Francia
abbia premiato una memoria dove s'è potuto sostenere, dirò piuttosto asserire
che la Chiesa era sempre stata capitale nemica dei lumi; che «le nazioni
erano da essa mantenute attentamente in un'ignoranza, propizia alla superstizione:
che, per quanto possibile, lo studio era reso inaccessibile ai laici:
che quel delle lingue antiche era tenuto come una mostruosità, un'idolatria:
che la lettura delle sante scritture era severamente vietata<a class="tag" id="tag306" href="#note306">[306]</a>». E c'è un
vulgo che lo ripete. Viepiù fa stupore che un pensator cattolico, il Gioberti,
in Lutero vedesse tre doti:
</p>

<p>
1. D'aver voluto restituire la loro primitiva grandezza alle idee di Dio
e di Cristo, menomate dagli scolastici; 2. d'avere, non che conosciuto, ma
agguagliato il suo secolo, benchè non giungesse a superarlo, come superollo
Soccino; 3. nell'evoluzione logica dell'eresia luterana scorgersi il predominio
della ragione (<i>discorso</i>) sulle potenze inferiori; privilegio dell'Italia,
alla quale pertanto si compete l'onore del luteranismo.
</p>

<p>
Se con ciò s'intende il libero uso della ragione, l'aveano ben prima i
nostri, e lo mostrammo; ma troppo ci corre dall'esame del vero, dallo
scherzo, dalla satira alla negazione sistematica e riottosa.
</p>

<p>
Lutero, dopo bestemmiato la cattedra pontifizia, bestemmiò il libero arbitrio,
bestemmiò la ragione, questa (a dir suo) fidanzata di Satana, questa
prostituta, mostro abominevole, che bisogna calpestare, strangolare; essa è
maledetta dalla rivelazione, e perciò ogni parte dell'ingegno umano è menzogna
e tenebra; le Università, sono invenzioni diaboliche, deputate a convellere
il cristianesimo.
</p>

<p>
Invece il Pallavicino, nell'<i>Arte della perfezione cristiana</i>, professava che
«infine tutte le altre potenze dell'uomo s'inchinano all'intelletto; l'intelletto
giudica di tutte le cose, l'intelletto governa il mondo».
</p>

<p>
I soliti uomini di pregiudizj diranno che la restaurazione d'allora fu
un ritorno verso il medioevo<a class="tag" id="tag307" href="#note307">[307]</a>. Noi diremo che fu una fermata ne' grandi
progressi di quello. Il sospetto fece reprimere la cultura anche qui dove
avea preso tanto incremento; perocchè solito torto delle violenze rivoluzionarie
<span class="pagenum" id="Page_269">[269]</span>
è il disgustare chi di queste era volenteroso, e far che la società
indietreggi davanti alle crisi dell'impazienza.
</p>

<p>
Colla storia alla mano potremmo sostenere che al cattolicismo è dovuto
l'acquisto di tutte le libertà civili; le forme parlamentari, che oggi si considerano
qual salvaguardia di queste, derivavano dalle abitudini della Chiesa,
e noi le godevamo ben prima di Lutero, unitavi la libertà della discussione
e della critica, che dappoi per paura e riazione, venne soffogata dalle armi
principesche e dall'inquisizione ecclesiastica, la cui potenza noi desumiamo
non tanto dai roghi, quanto dal disparire di quell'infinità di stampe che
aveva accompagnato e favorito lo spandersi della Riforma.
</p>

<p>
La filosofia dovette arrestarsi ne' suoi ardimenti, eppure furono cattolici,
come di fuori Cartesio e Bossuet, così tra noi Galileo, Campanella, frà Paolo.
</p>

<p>
Le riforme prescritte dal Concilio vennero dimenticandosi, nè si conciliarono
Chiesa e Stato, nè si segnarono limiti morali e giuridici alla politica.
</p>

<p>
Svelto ogni germe di protestantismo languirono gli studj ecclesiastici, e
sebbene repudiamo la separazione or posta da Neander tra la fede, la religione
e la teologia, certo è che questa scienza, disarmatasi, s'avvolse in
intestine querele di carattere meschino, che fornirono arme terribili agli
scredenti; e il clero, inerte, impopolare, diviso, con giansenisti ridicoli,
gesuiti esosi, abati indifferenti, popolo ragionacchiante, si trovò esposto ai
liberi pensatori.
</p>

<p>
La morale fu però migliorata, anche per l'opera di coloro che vennero
denigrati col nome di Casisti, i quali furono alla pratica quel che erano stati
gli scolastici alla teoria; persone che spingevano l'argomentazione fino
all'abuso: e che, invece di dedur i canoni della morale dalla sola legge di
Cristo, andavano a fantasticarne o ne' filosofi pagani o nelle opinioni della
tale o tal altra scuola. Con ciò arrivarono qualche volta a scusare il vizio, a
scolpare il delitto, sicchè molte loro proposizioni furono dalla Chiesa condannate;
ma chi li confutava non avea che a ricorrere all'insegnamento evangelico
e alla tradizione<a class="tag" id="tag308" href="#note308">[308]</a>. Realmente in quelle dispute si chiarì la morale;
il vizio sussistette ancora, ma fu chiamato col suo nome; mentre fuor della
Chiesa nostra fra suddivisioni infinite si giunse fin a negare la virtù obbligatoria
e ogni dottrina positiva; e volendo l'unità, e non riuscendovi perchè
non è possibile accoppiar l'errore e la verità nel cristianesimo, cercavano
questo distruggere.
</p>

<p>
Separato il mondo della scienza da quello della fede, proveduto piuttosto a
reprimere l'opinione falsa che a diffondere la vera, ne seguì la trista necessità
di riazioni violente. Quando una società perisce, non v'è modo a restaurarla
che coll'autorità. Questa è il fondo del cattolicesimo, che perciò, vedendola
attaccata dapertutto, se ne sbigottì; e se prima avea protetto la
libertà, vedendola ricalcitrare fino a metter lui stesso in quistione, se ne
sbigottì, si alleò al potere assoluto per farsene sostegno, nè ravvisò l'incompetenza
<span class="pagenum" id="Page_270">[270]</span>
assoluta della forza in materia di fede. Per ovviare gli abusi si
restrinse la primitiva libertà degli scritti; si ebbe paura del pensiero come
forza o sterminatrice o repressiva; si sentì bisogno di ricorrere alla podestà
principesca, che schiacciava le eresie, ma nell'abbraccio soffogava la Chiesa.
</p>

<p>
Il clero, vedendo perire le libertà del medioevo sotto la pressione principesca
credette salvarsi coll'associarsi all'assolutismo regio, il quale così
trionfò. Ed oggi altrettanto vorrebbesi farlo associare all'assolutismo democratico,
che trionferebbe se esso cessasse di resistervi.
</p>

<p>
L'Italiano, che bada ai fatti non alle declamazioni; che, fra questa tirannide
dell'opinione, osa ancora ascoltare la coscienza e serbare convinzioni,
rabbrividisce allorchè osserva la conformità dell'età nostra con quella del
Cinquecento che venimmo divisando, e quali terribili rimedj, e quanti
patimenti di due secoli furono necessarj per chetare la turbolenza, e ripristinare
quell'ordine che le popolazioni desiderano anche più della libertà.
</p>

<p>
Sarà necessario altrettanto oggi? A questa frenesia d'una libertà astratta,
che le libertà individuali sagrifica tutte all'opinione di piazza, alla statolatria,
alle apparenze, bisognerà che succeda lo spossamento, come al delirio
fremente succede il delirio tremante? Se, come vuole Fontenelle, l'uomo
non giunge al vero che dopo esauriti tutti i possibili errori, ancora lunga
serie ne resta; e se ciascuno bisognerà che produca la sua messe di disordini
e di infelicità, alla misera generazione nostra avrà a portare invidia
quella de' nostri figliuoli.
</p>

<p>
Ma a chi ci dipinge l'odierno sfasciarsi della società nella sua parte morale:
quando, sentendo scosse le fondamenta, ognuno cerca nelle nebbie
del futuro qualche crisi alla malattia d'una società corrotta, scettica, sbranata
dai partiti, noi offriamo il quadro di essa ai giorni di Lutero. Chi
non avrebbe detto che la barca di Pietro periva? Di poca fede! Eppure
allora l'alto clero era corrotto, mentre ora unanime resiste al demonio che
gli dice, «Se mi adori, tutto questo sarà tuo»; e fra i traviati non compajono
se non le erbacce che il pontefice sarchia dal suo orto.
</p>

<p>
Coraggio dunque; poichè Dio tira sovente la salute degli uomini dal
fondo della loro perversità: e una voce santa ci ripete che «A riguardo
de' giusti saranno abbreviati i giorni della prova».
</p>
</div>

<div class="chapter">
<p>
<span class="pagenum" id="Page_273">[273]</span>
</p>

<h2><a id="disc49"></a>
DISCORSO IL.

<span class="smaller">PAOLO V. URBANO VIII. IL TASSO. IL GALILEI. LO STENON.
LA SCIENZA E LA FEDE.</span>
</h2>

<p>
Qui associamo due nomi, che non vanno scompagnati nella storia letteraria,
dove stanno registrate le critiche argutamente acerbe che Galileo
Galilei fece a Torquato Tasso. Questo gentile poeta ci rappresenta la riazione
cattolica nella poesia, perocchè, mentre i precedenti cantavano o prodezze
di paladini, o amori e magie, o fole mitologiche, egli scelse a soggetto d'un
poema il momento più epico della storia cristiana, quello dove tutta l'Europa
si unì contro <i>il popol misto d'Asia e di Libia</i> per arrestare gli spaventosi
progressi dell'islamismo. Il celebrare quel <i>glorioso acquisto</i> aveva anche
un'opportunità, giacchè allora di nuovo il Turco minacciava l'Europa, e spiegando
le sue bandiere sotto a Vienna e in faccia a Civitavecchia, metteva
in forse se prevarrebbe la schiavitù musulmana o la cristiana libertà.
</p>

<p>
Torquato non possedeva spiriti tanto elevati da secondar l'ispirazione cattolica,
e trarne tutta la poesia, di cui sì copiosa messe offrivagli la terra piena
dei canti de' profeti e delle prediche degli apostoli, segnata dalle orme de' patriarchi
e di Cristo, teatro alle figure dell'antico e alle misteriose avventure
del nuovo patto. Scarso di storia e di fantasia, egli arrestossi alla liturgia,
poetizzò le processioni, la messa, i salmi, pur nella gemebonda armonia invocando
non la Musa dei caduchi allori, ma quella che ha fra gli angeli la
corona di stelle immortali.
</p>

<p>
Qui non siamo a valutarne i meriti e i difetti, ma solo a notare come
il dubbio penetrasse quell'anima debole e affettuosa, tanto d'aver sempre
bisogno di protettori e di fede. Nella malattia mentale che offuscò alcun
tempo la sua bella intelligenza, suppose che il diavolo gli recasse molestie
personali e facesse dispetti: e temendo non si credesse aver egli meritato
questi tormenti, si fa un dovere di protestare che non fu nè mago nè luterano;
non aver letto libri ereticali o di necromanzia o d'altra arte proibita;
non essersi piaciuto a conversare con Ugonotti o lodarne le dottrine; non
aver tenuto opinioni contrarie alla Chiesa cattolica; e sebben non neghi
aver talvolta prestato troppa credenza alle ragioni dei filosofi, pure umiliò
<span class="pagenum" id="Page_274">[274]</span>
sempre l'intelletto ai teologi, più vago d'imparare che di contraddire,
anche prima che la sventura lo saldasse nella fede.
</p>

<p>
Ciò scriveva a Maurizio Cattaneo parlandogli del folletto che lo perseguitava:
e pur confortandosi che gli fosse apparsa «l'immagine della gloriosa
Vergine, col figliuolo in braccio, in un mezzo cerchio di vapori e di colori,
laonde io non debbo disperar della sua grazia», lo crucciava il timore
d'aver errato. Andò pertanto all'Inquisitore di Bologna, ed accusossi di
dubbj intorno all'Incarnazione. Quegli, ascoltatolo, gli disse, «Va in pace e
non peccare»: ma poichè gli crebbero quelle paure colla malattia, il duca di
Ferrara gli suggerì di ripresentarsi al Sant'Uffizio. E questo l'ascoltò, ed
assicurollo o che non aveva colpa, o che gli era rimessa. Pure il Tasso non
istimava l'avessero scrutato con bastante rigore, nè assicurato in tutte le debite
forme. Poi quando stava chiuso nell'ospedale, rivolgevasi a Dio, chiedendo
perdono delle incredulità. «Non mi scuso io, o Signore, ma mi accuso che,
tutto dentro e di fuori lordo e infetto de' vizj della carne e della caligine del
mondo, andava pensando di te non altramente di quel che solessi talvolta
pensare alle idee di Platone e agli atomi di Democrito... o ad altre siffatte
cose di filosofi; le quali il più delle volte sono piuttosto fattura della loro
immaginazione che opera delle tue mani, o di quelle della natura, tua
ministra. Non è meraviglia dunque s'io ti conosceva solo come una certa
cagione dell'universo, la quale, amata e desiderata, tira a sè tutte le cose;
e ti conosceva come un principio eterno e immobile di tutti i movimenti, e
come signore che in universale provede alla salute del mondo e di tutte le
specie che da lui son contenute. Ma dubitava se tu avessi creato il mondo,
o se ab eterno egli da te dipendesse; se tu avessi dotato l'uomo d'anima
immortale; se tu fossi disceso a vestirti d'umanità... Come poteva io credere
fermamente ne' sacramenti o nell'autorità del tuo pontefice, se dell'incarnazione
del tuo figliuolo o dell'immortalità dell'anima era dubbio?... Pur
m'incresceva il dubitarne, e volentieri l'intelletto avrei acchetato a credere
quanto di te crede e pratica la santa Chiesa. Ma ciò non desiderava io, o
Signore, per amore che a te portassi e alla tua infinita bontà, quanto per
una certa servile temenza che aveva delle pene dell'inferno; e spesso mi
sonavano orribilmente nell'immaginazione l'angeliche trombe del gran
giorno de' premj e delle pene, e ti vedeva seder sopra le nubi, e udiva
dirti parole piene di spavento, <i>Andate, maledetti, nel fuoco eterno</i>. E
questo pensiero era in me sì forte, che qualche volta era costretto parteciparlo
con alcun mio amico o conoscente...; e vinto da questo timore, mi
confessava e mi comunicava nei tempi e col modo che comanda la tua
Chiesa romana: e se alcuna volta mi pareva d'aver tralasciato alcun peccato
per negligenza o per vergogna, replicava la confessione, e molte fiate la
faceva generale. Nel manifestare nondimeno i miei dubbj al confessore,
non li manifestava con tanta forza nelle parole, con quanta mi si facevano
<span class="pagenum" id="Page_275">[275]</span>
sentir nell'animo, perciocchè alcune volte era vicino al non credere... Ma
pure mi consolava credendo che tu dovessi perdonare anche a coloro che
non avessero in te creduto, purchè la loro incredulità non da ostinazione
e malignità fosse fomentata; i quali vizj tu sai, o Signore, che da me erano
e sono lontanissimi. Perciocchè tu sai che sempre desiderai l'esaltazione
della tua fede con affetto incredibile, e desiderai con fervore piuttosto
mondano che spirituale, grandissimo nondimeno, che la sede della tua
fede e del pontificato in Roma sin alla fin de' secoli si conservasse; e sai
che il nome di luterano e d'eretico era da me come cosa pestifera aborrito
e abominato, sebben di coloro che per ragione, com'essi dicevano, di Stato
vacillavano nella tua fede e all'intera incredulità erano assai vicini, non
ischivai alcuna fiata la domestichissima conversazione».
</p>

<p>
Questa devozione ipocondriaca l'accompagnò il resto di sua vita: e quando
il papa lo invitò a Roma per ricevere in Campidoglio la corona di poeta, egli
non volle alloggiare che nel convento di Sant'Onofrio, dove morì prima di
conseguire quella sospirata onorificenza.
</p>

<p>
Allora soltanto tacquero le invidie; pe' cui punzecchiamenti egli aveva
diffidato di se medesimo a segno, che rifuse il suo poema da <i>Gerusalemme
Liberata</i> in <i>Gerusalemme Conquistata</i>. Tra molt'altre novità, in questa introdusse
la profezia delle turbolenze religiose di Francia, e il modo di porvi
fine accenna nel diritto allora accettato, per cui il papa era arbitro delle
corone:
</p>

<div class="poem">
<p class="i2">ei solo il re può dare al regno</p>
<p>E il regno al re, domi i tiranni e i mostri</p>
<p>E placargli del cielo il grave sdegno<a class="tag" id="tag309" href="#note309">[309]</a>.</p>
</div>

<p>
Pei Francesi, idolatri della monarchia anche quando trucidano Enrico III o
decapitano Luigi XVI, quest'era un'eresia: laonde la <i>Gerusalemme Conquistata</i>
fu proibita dal Parlamento di Parigi «per idee contrarie all'autorità
del re, e attentatoria all'onore d'Enrico III e IV».
</p>

<p>
Chi facea questa proibizione non era dunque il Sant'Uffizio, che invece
recò famosi disturbi ad un avversario del Tasso, Galileo Galilei.
</p>

<p>
— Galileo, sommo astronomo, scoperse che la terra gira attorno al sole.
Questa dottrina era contraria agli asserti della Chiesa, e perciò la Santa
Inquisizione lo colse, lo incarcerò, lo mise alla tortura; nè sfuggì di peggio
se non col ritrattarsi, e stando ginocchione in camicia avanti agli inquisitori
dichiarare che la terra è ferma; ma nel pronunziarlo soggiunse «Eppur
si muove»<a class="tag" id="tag310" href="#note310">[310]</a>. —
</p>

<p>
Tale è il racconto leggendario, insegnato nelle scuole, declamato dai romanzieri
e dai parlamentari, dipinto, litografato; sicchè viene tacciato di
pregiudizj e d'ignoranza chi attentamente abbia studiato i fatti, e maturamente
asserito che è lontanissimo dal vero.
</p>

<p>
Già il moto riformatore delle scienze sperimentali era cominciato; l'Aldrovandi,
<span class="pagenum" id="Page_276">[276]</span>
il Cesalpino, il Mattioli aveano ristaurato la storia naturale: Aquapendente
la chirurgia; Vanelmonzio la chimica; Sarpi e Porta l'ottica; Eustachio,
Falloppio, Vesalio, Fracastoro l'anatomia; i Lincei, fondati nel 1603 da
Federico Cesi, aguzzavano l'occhio sugli arcani della natura. Viveva allora
Bacone, al quale il titolo di restauratore della scienza s'addice ben meno che
a Galileo, chè, sebben questi nascesse tre anni dopo, e sopravvivessegli quindici
anni, le sue scoperte fece avanti il 1620 in cui comparve l'<i>Organon</i>.
Ma mentre Bacone pretendeva dare un <i>organo</i>, un metodo per fare invenzioni,
e nulla inventò, Galileo che inventò tanto, credea derivassero da intuito,
da ispirazione. «Una mattina, mentre ero alla messa (scrive a frà
Fulgenzio Micanzio) mi cadde nella mente un pensiero, nel quale poi più
profondamente internandomi, mi vi sono venuto confermando, e m'è parso
più sempre ammirando come, per modo stupendo di operar della natura, si
possa distrarre e rarefare una sostanza immensa, senza ammettere in essa
veruno spazio vacuo». E a Marco Welser: «Da virtù superiore per rimoverci
da ogni ambiguità vengono inspirati ad alcuno metodi necessarj, onde
s'intenda la generazione delle comete essere nella regione celeste». E nei
Dialoghi, parlando della scoperta del Gilberto sulle calamite: «Io sommamente
laudo, ammiro e invidio gli autori per essergli <i>caduto in mente</i> concetto
tanto stupendo circa a cosa maneggiata da infiniti ingegni sublimi,
nè da alcuno avvertita... L'applicarsi a grandi invenzioni, mosso da piccolissimi
principj, e giudicar sotto una prima e puerile apparenza potersi
contenere arti meravigliose, non è da ingegni dozzinali, ma sono concetti
e pensieri di spiriti sovrumani». E delle proprie invenzioni parla
sempre come di congetture, di ipotesi. Così avesse continuato rimpetto al
Sant'Uffizio.
</p>

<p>
Instauratore della filosofia e della scienza, che portò nel campo della
sperienza sagace e spregiudicata, il maggior merito di Galileo non è d'astronomo:
l'osservar i satelliti di giove, e le macchie del sole e l'anello di
saturno<a class="tag" id="tag311" href="#note311">[311]</a> e le fasi di venere, poteva farsi anche da un mediocre, armato
di discreto cannocchiale; e ogni dì, quasi solo pei raffinati stromenti, a
simili scoperte arrivano persone anche novizie nell'astronomia. Quelle
tre scoperte astronomiche di Galileo, sono dal Delambre giudicate ben
piccola cosa a fronte delle tre leggi di Keplero, delle quali nessun'idea
s'aveva, anzi urtavano le ricevute, e alle quali esso arrivò con venti anni
di studj ostinati; e furono esse che condussero Newton a riconoscere la legge
universale della gravitazione<a class="tag" id="tag312" href="#note312">[312]</a>.
</p>

<p>
Ma solo coll'ingegno e con istudio grande egli potè determinar le leggi
della gravità, e calcolare gli effetti della forza, malgrado l'incrociarsi de' fenomeni
e l'ingombro dei pregiudizj, creando la dinamica. Fin a lui non eransi
considerate le forze che come agenti su corpi in istato d'equilibrio: e sebbene
l'acceleramento de' gravi, e il moto curvilineo de' projettili non potesse
<span class="pagenum" id="Page_277">[277]</span>
attribuirsi che all'azione costante della gravità, nessuno prima di Galileo avea
formulato il principio delle velocità virtuali, fondamento della meccanica e
della scienza dell'equilibrio. <i>I discorsi e dimostrazioni matematiche intorno
a due nuove scienze</i>, stampati a Leida il 1638, poco furono stimati allora,
mentre Lagrangia li riconosce pel titolo più solido della sua gloria<a class="tag" id="tag313" href="#note313">[313]</a>.
</p>

<p>
Eppure Galileo fu ammirato subito come astronomo, e sol tardi come
meccanico. Per riconoscer il primo merito bastava l'occhio; per l'altro occorre
penetrar seco in ricerche elevate; per quello l'entusiasmo popolare lo
acclamava; per questo era contrariato dai sapienti, sconosciuto, fischiato.
E non solo dai concittadini, caso troppo ordinario; ma il gran Cartesio, che
viaggiava onde ne' colloquj co' dotti raggiungere la verità, venne a Firenze
quando Galileo era nel maggior rinomo, e non cercò tampoco vederlo: in
una lettera al padre Mersenne mostra conoscerne le opere, ma non avervi
trovato cosa degna di serio esame.
</p>

<p>
Tanto vale il giudizio dei contemporanei! e una prova ce ne darebbe in
Galileo stesso, che, mentre dice che alle magagne del sistema di Tolomeo
rimedia il copernicano, non accenna che il vero medico n'era Keplero collo
sbandir tutti quegli eccentrici ed epicicli; nè di lui fa cenno che una volta
sola nei dialoghi, per combattere come assurda e inetta e degna di star fra le
cause occulte l'ipotesi d'attribuire la marea alla combinata azione della luna
e del sole, mentre Galileo l'assegnava al doppio movimento della terra<a class="tag" id="tag314" href="#note314">[314]</a>.
Quest'ingiustizia non iscusa in parte le usategli da suoi connazionali?
</p>

<p>
Se i più con Tolomeo tenevano che piana fosse, e immobile stesse la
terra, e attorno ad essa rotassero i pianeti, pure non erano mai mancati fautori
al sistema, già dato dall'antichissimo Pitagora, che fa la terra rotonda e
girante attorno al sole, centro immobile. Più volte noi in libri di tutt'altro
intento cercammo inaspettatissime rivelazioni scientifiche. A tacer di Dante,
che riconosce gli antipodi e l'attrazione centrale, il beato Giordano da Rivalta,
predicatore del secolo <span class="scp">XIV</span> di cui parlammo, dice: «Chi fosse sotto alla terra,
all'altra faccia del mondo di sotto, si terrebbe i piedi suoi incontro a' piedi
nostri, e le piante de' piedi suoi si pareggerebbero colle nostre. Tu diresti:
<i>or dunque come può stare colaggiù?</i> Dicoti: perchè a quel che fosse
colaggiù parrebbe esser di sopra, ed esser ritto come te. E così se fosse
levato in alto, cioè inverso giù, ricadrebbe inverso la terra, come qui uno
che cadesse d'una torre. Imperciocchè d'ogni parte gli parrebbe che il cielo
fosse altissimo sopra capo: e di verità così è, nè più nè meno». Fin dal 13
dicembre 1304 questo frate ignorante ne sapeva dunque quanto Newton sugli
antipodi e sulla forza centripeta.
</p>

<p>
Virgilio vescovo di Salisburgo aveva insegnato la stessa dottrina; la
ciancia è che papa Zaccaria lo minacciasse di scomunica se ostinavasi a
sostenere <i>quod alius mundus et alii homines sub terra sint</i><a class="tag" id="tag315" href="#note315">[315]</a>: il fatto è
che Gregorio IX lo pose fra i santi.
</p>

<p>
<span class="pagenum" id="Page_278">[278]</span>
Il moto della terra fu preconizzato da Nicolò da Cusa<a class="tag" id="tag316" href="#note316">[316]</a>, che pur fu fatto
cardinale, e sepolto in San Pietro in Vincoli a Roma. E Nicolò Copernico
prussiano, allievo dell'Università bolognese e maestro nella romana, appoggiato
al metafisico argomento che la natura adopera sempre le vie più semplici,
e che bellezza e semplicità appariscono meglio nel sistema pitagorico,
sostenne che la terra, come gli altri pianeti, giri attorno al sole. Da prelati
insigni eccitato, pubblicò le <i>Rivoluzioni degli orbi celesti</i>, e dedicandole a
Paolo III, tratta d'assurda la immobilità della terra, e «se mai ciancieri,
ignoranti di matematiche, pretendessero condannare il mio libro per rispetto
a qualche passo della Scrittura, stiracchiato al loro proposito, ne
sprezzerò i varj attacchi... Lattanzio ha detto baje sulla forma della terra:
e in oggetti matematici si scrive per matematici». Dai pregiudizj dunque
dei dotti e dalle calunnie de' malevoli Copernico chiede protezione a chi? al
capo della Chiesa. I distillatori d'intenzioni affermano non fu perseguitato
sol perchè morì appena uscita l'opera! ebbene: l'anno stesso Celio Calcaguini
aveva in cattedra professato <i>quod cœlum stet, terra autem moveatur</i>.
</p>

<p>
Anteriormente a tutti questi Gian Alberto Widmanstadt, trovandosi a
Roma nel 1533, in presenza di Clemente VII, di due cardinali e d'illustri
personaggi espose il sistema pitagorico, e n'ebbe in dono dal papa l'opera
greca di Alessandro Afrodiseo <i>Del senso e del sensibile</i>, bel codice che ora
conservasi in Monaco, e sul quale egli medesimo fece annotazione di questo
accidente<a class="tag" id="tag317" href="#note317">[317]</a>.
</p>

<p>
Il padre Antonio Foscarini carmelitano, da Napoli partendosi per predicare
a Roma, scrisse una lunga e non inelegante lettera al generale del suo Ordine,
cercando conciliare la teorica de' Pitagorici e di Copernico coi passi scritturali
che sembrano repugnarvi<a class="tag" id="tag318" href="#note318">[318]</a>: e che saviamente dice non doversi prender
sempre letteralmente. Oltre questi, enumera le opinioni di coloro che mettono
il cielo in alto, la terra al basso, l'inferno nel centro, o che credono,
dopo il giudizio finale, il sole rimarrà stabile all'oriente, la luna all'occidente.
Chi sorride a tali difficoltà, s'immaginerà quali sieno le risposte che seriamente
egli vi oppone; e sebbene il Montucla, dotto e imparziale storico delle
matematiche, la giudichi opera giudiziosa, a me non pare che egli accampi
una sola ragion concludente: il suo achille è l'analogia fra il sistema
planetario e il candelabro mosaico di sette rami; fra i pianeti e il frutto
vietato del paradiso terrestre, e perfino l'abito sacerdotale di Aronne, e il
fico d'India, e il melogranato; ad ogni simbolo, ad ogni frutto allegando
tutti i passi della Bibbia ove son mentovati, o che possono, per quanto faticosamente,
trascinarsi a provare il sistema mondiale.
</p>

<p>
Qui non ci sarebbe che da compatire: ma adoprando il metodo stesso,
molti riuscivano ad infirmare l'autorità biblica, e meritavano la disapprovazione
della Chiesa per ciò, non perchè ella professasse nimicizia originale
contro una dottrina che non l'offendeva. Dicasi piuttosto che questa era contrariata
<span class="pagenum" id="Page_279">[279]</span>
dal testimonio dei sensi nel vulgo, e peggio ancora dai pregiudizj
negli scienziati, cui rincresceva disimparare l'imparato, rinnegar la fede in
Tolomeo e in Aristotele, e confessare i meriti d'un contemporaneo.
</p>

<p>
E appunto per intendere l'elevatezza di Galileo, giova considerar la
bassezza de' suoi contradditori; e la distanza ne spiega l'invidia e la persecuzione.
I platonici credeano il cielo governato da forze speciali, che
nulla avessero di comune colla terra. I peripatetici eransi fabbricata
un'astronomia a priori, e tutto sottometteano all'argomentazione. Il Chiarimonti
di Cesena, in un'opera del 1632, sillogizzava siffattamente: «Gli
animali che si muovono hanno membri e flessure; la terra non ne ha,
dunque non si muove... I pianeti, il sole, le fisse, tutti sono d'un genere
solo, che è quello di <i>stelle</i>; dunque o tutti si muovono, o tutti stanno
fermi... È un grave sconcio il mettere fra i corpi celesti puri e divini la
terra, che è una fogna di materie impurissime». Altri filosofi <i>in libris</i>,
come Galileo li chiama, credeano l'ipotesi del moto della terra irreverente
alla sapienza antica. Un buon credente argomentava: «Nel cielo empireo
non siede Iddio colle anime beate? Se è simile alle altre sfere, ecco distrutta
quella credenza». Quando Keplero, con ardite eppur ragionate ipotesi
suppose che fra marte e giove esistesse un nuovo pianeta, verità provata
solo dopo cencinquant'anni, il Sizzi astronomo di Firenze lo ripudiava
perchè, come non v'ha che sette fori nella testa, che sette metalli, che
sette giorni nella settimana, che sette rami al candelabro ebraico, e a sette
mesi il feto è perfetto, così non può esservi che sette pianeti. Cristoforo
Clavio gesuita, proclamato l'Euclide de' suoi tempi e consultato dal Galilei
sopra i suoi studj di geometria nel 1588, quando udì scoperti satelliti a
giove, sorrise dicendo: «Sì! prima d'uno stromento per vederli bisognerà
uno stromento onde fabbricarli». Un genetliaco soggiungeva: «Come credere
a' tuoi pianeti medicei se non puoi mostrarmene l'influenza?».
</p>

<p>
Rappresentavansi mascherate per celiare le lune di giove; la corte di
Francia esibiva doni a Galileo se trovasse astri da chiamare <i>borbonici</i>,
come <i>medicei</i> aveva intitolati quelli; e allorchè egli, lasciando cascare un
grave dalla torre inclinata di Pisa, convinse d'erroneo il teorema d'Aristotele
che proporzionava la celerità al peso, destò tale un vespajo, che
dovette da quell'Università migrare a quella di Padova, sotto un governo che
alle opinioni filosofiche usava la tolleranza che negava alle politiche.
</p>

<p>
Esperienza, esperienza, esclamavano altri: un sasso gittato in alto non
ricadrebbe tante miglia lontano quante la terra ne girò in quell'istante?
l'uccello spiccatosi dal suo nido, saprebbe più ritrovarlo se la terra si fosse
roteata sotto di lui? Inoltre non è accertato che la luna gira attorno alla
terra? perchè essa sola avrebbe tal proprietà? Alessandro Tassoni, pensatore
così sagace e indipendente, faceva questa objezione, che, ridicola oggi,
pure molti allora cattivò: «Stiasi uno nel mezzo d'una camera fermo, e miri
<span class="pagenum" id="Page_280">[280]</span>
il sole da una finestra prospiciente a mezzogiorno. Certo se il sole sta
fermo nel centro e la finestra gira con tanta velocità, in un istante sparirà
il sole da' colui occhi». Il Vieta, perfezionatore dell'algebra, intelletto
eminentemente filosofico, nell'<i>Harmonicum cœleste</i> che giace autografo nella
Magliabechiana, sostiene che il sistema di Copernico deriva da una geometria
fallace. Montaigne diceva «che non ci dee calere qual sia il sistema più vero
dei due, e chi sa che una terza opinione da qui a mill'anni non rovesci
le due precedenti?». Cartesio lo negò in alcun luogo. Gassendi non ardì
proclamarlo, perchè il vide tanto contraddetto: Bacone lo derise come ripugnante
alla filosofia naturale. Claudio Berigardo francese, professore a Pisa e
a Padova, e autore dei <i>Circoli pisani</i>, reputato fra i più arguti pensatori
in filosofia, lo confutò nelle <i>Dubitazioni per la immobilità della terra</i>.
Pascal, negli stupendi suoi Pensieri, poneva: «Trovo bene che non s'approfondisca
l'opinione di Copernico»<a class="tag" id="tag319" href="#note319">[319]</a>.
</p>

<p>
Non solo ignoranti dunque, non frati soli impugnavano una verità, enunciata
inesattamente, nè corredata di tante prove quante oggi<a class="tag" id="tag320" href="#note320">[320]</a>. Gli è vero
che la scoperta dei satelliti di giove e di saturno, l'assicurata rotazione di
marte e giove, le fasi di venere e mercurio traevano ad indurre che altrettanto
avvenisse della terra, giacchè ad un osservatore posto in quelli si
offrirebbero i fenomeni medesimi che a noi, ma troppi dubbj restavano
quando non s'erano ancora poste in chiaro l'aberrazione, la depressione
della terra ai poli, il gonfiarsi delle acque sotto l'equatore, il variar del
pendolo col variare di latitudine. Gran difficoltà facea pure la distanza delle
stelle fisse, che rendeasi incalcolabile perchè mancava d'ogni parallassi annuale.
Copernico credea <i>necessariamente circolare</i> l'orbita degli astri, onde,
se spiegava l'alternar delle stagioni mediante il parallelismo che in tutto
l'anno conserva l'asse della terra, era costretto attribuire siffatta conservazione
ad un terzo movimento.
</p>

<p>
Galileo stesso dapprima credette, coi più, immobile la terra. Anche dopo
convinto del sistema vero, non osava professarlo alla scoperta per tema delle
beffe, colle quali, allora come adesso, si perseguita chi ha ragione troppo
presto. Aggiungasi ch'egli stesso supponeva la terra girasse attraverso all'aria,
la quale «non pare sia nella necessità d'obbedir al suo movimento<a class="tag" id="tag321" href="#note321">[321]</a>».
Del resto perchè una verità si collochi stabilmente nella scienza non basta
presentarla come un'ipotesi che più o meno spiega i fatti, ma studiarla
in se stessa, discuterla, verificarne tutte le conseguenze.
</p>

<p>
Oggi riconosciamo che niuno superò Galileo nel talento d'osservazione e
nella sagacia a penetrar gli arcani della natura e scoprirne le leggi per arrivare
alle primordiali dell'universo; e lo proclamiamo padre di quella che
chiamiamo filosofia naturale. Ma per far valere queste verità di mezzo ai pregiudizj,
egli ricorse alla polemica, la quale non sempre sceglie le armi più
perfette; dell'ironia e dello scherzo si servì talvolta per cattivar gli spiriti,
<span class="pagenum" id="Page_281">[281]</span>
sino a sagrificare il genio all'abilità. Erasi dunque fatto una quantità di
nemici, parte per la istintiva malevolenza del mondo contro gl'ingegni superiori,
parte per aver flagellato gli Aristotelici inesorabilmente, repulsati
gli attacchi con sarcasmi spietati, assalito egli stesso senza rispetto all'ingegno
e alle sventure. In ciò appariva uomo, e chi osò cercare macchie nella
sua vita com'egli nel sole, trovò che profondo nella filosofia naturale, non
fa altrettanto nella religiosa e morale<a class="tag" id="tag322" href="#note322">[322]</a>; dapprincipio diede in sogni astrologici,
mostrò noncuranza e disprezzo per qualunque scoperta non venisse
da lui; debolezze di carattere attestare il suo contegno prima e durante il
processo, e difetto di prudenza avanti, di fermezza poi.
</p>

<p>
Ma il clero in quale opinione ebbe Galileo? Uno di quei paradossi che
solleticano la curiosità irriflessiva dell'età nostra e che vedemmo adoprati
sul conto di Dante, di Michelangelo, di altri, fu pure applicato al Galilei,
spacciandolo per un libero pensatore, che tutta la sua vita intese a scassinare
la Chiesa cattolica, pur fingendo esserle devoto «da ser Simplicio sempre,
e con finissima ironia»<a class="tag" id="tag323" href="#note323">[323]</a>. Il grand'uomo sarebbe dunque stato un abjetto
ipocrita, e troppo misericordiosa l'Inquisizione. Per provarlo, l'autore sofista
adduce che Galileo in Venezia praticò molto frà Paolo Sarpi; cita suoi detti
e scritti, fra cui un capitolo ove loda l'andar nudo e i primi popoli che
«non portavano le mutande. Ma quanto era in altrui di buono e bello
Stava scoperto da tutte le bande».
</p>

<p>
Il Galileo ebbe la disgrazia d'avere una famiglia non legittima; ma due
figlie naturali collocò in un convento a Firenze, come Dante le sue aveva
poste a Ravenna e a Verona, e poichè diffettavano dell'età, espugnò con
grand'istanza la dispensa da Roma, il che l'autore che confutiamo dice aver
egli fatto per portare anche là entro l'apostolato anticattolico, o succhiellarne
informazioni.
</p>

<p>
Accettando questi fatti, ed escludendo le interpretazioni, che saranno
smentite da tutta la nostra esposizione, appare che non poteva il Galileo essere
in odore di santità presso il clero: pure ci è noto che il padre Foscarini,
il padre Castelli, monsignor Ciampoli, il cardinale Conti e molti Gesuiti
onorarono lui e le sue scoperte: a Roma fu sempre accolto con benevolenza
e onorato da' Lincei; quando inventò il cannocchiale, i cardinali, smaniosi di
vederlo, pregavanlo a recarvelo; il papa, al quale s'inginocchiò secondo
l'uso, lo fe tosto alzare, prima che dicesse pur una parola: e il cardinale
del Monte scriveva al granduca: «Il Galileo ne' giorni ch'è stato in Roma
ha dato di sè molte soddisfazioni, e credo che anch'esso n'abbia ricevute,
poichè ha avuto occasione di mostrar sì bene le sue invenzioni, che sono
state stimate da tutti i valentuomini e periti di questa città non solo
verissime e realissime, ma ancora meravigliosissime. E se noi fossimo in
quella epoca romana antica credo che gli sarebbe stato eretta una statua in
Campidoglio per onorare l'eccellenza del suo valore».
</p>

<p>
<span class="pagenum" id="Page_282">[282]</span>
In quell'occasione Galileo vi conobbe san Giuseppe Calasanzio, il quale
diceva che il mondo diverrebbe un paradiso se tutti imparassero a leggere,
scrivere e il catechismo. Ma quella ciurma che pare destinata dalla Provvidenza
a far espiare il genio, cominciò a metter ombra ai timorati contro il
sistema fin allora non sospetto; insulsi predicatori lo tacciarono d'una curiosità
profanatrice<a class="tag" id="tag324" href="#note324">[324]</a>.
</p>

<p>
Roma che, in tempi di contenziose innovazioni, non può rimanersi indecisa
nella proclamazione del vero, doveva adombrarsi d'un filosofo, che
le operazioni dell'intelletto sottometteva affatto alle leggi naturali, poichè
ciò traeva in pericolo anche le verità metafisiche e morali. Il proclamare
che bisogna attenersi unicamente all'esperienza, cioè ai sensi, se
recava a dubitar del sopranaturale, autorizzava a chiedere come mai l'esperienza
possa dimostrare che la materia è eterna, che essa genera il pensiero,
che non Dio, non l'anima esistono. Finchè il moto della terra rimaneva
ipotesi, non era essa in necessità di combinarlo coi passi scritturali, bensì
quando fosse dato per certo. Ma se cominciasse ad acconciar i testi a tale
significazione, troverebbesi condotta alla necessità di modificare l'intelligenza
della Scrittura secondo modificavansi i sistemi fisici; nell'Università
medesima si sarebbero dati al medesimo testo due sensi differenti, perchè
vi si dibatteano due sistemi; e massime che le prove non erano perentorie.
Saviamente il cardinale Baronio diceva: «La Scrittura insegna come si
salga al cielo, non come il cielo sia fatto»: ma troppo spesso gli interpreti
ebbero la smania di ravvisare nella Bibbia più di quel che vi appare, al
modo che Macrobio, Servio, Gellio, Donato usavano coi classici; ed era
comune dottrina che vi si trovasse un senso letterale, uno allegorico, uno
morale, uno anagogico. Di ciò aveano fatto uso e abuso gli scolastici
per le loro temerarie curiosità, ed ecco or minacciato il rinnovarsi di quegli
eccessi.
</p>

<p>
Era un tempo di transizione fra le credenze del medioevo, e la scienza
dell'evo moderno; tempo perciò d'incertezza e di lotta. Al medioevo, che
noi ci sforzammo di mostrare tutt'altro da quel che i pedanti lo denigrano,
come un gran vuoto fra l'antichità e i tempi moderni, non mancarono mai
cultori della scienza. Alcuni s'accontentavano dell'antica, traducendo, commentando,
attenendosi all'<i>ipse dixit</i>. Altri, pur appoggiandosi ai classici,
pretendeano all'indipendenza e al progresso, preparando materiali per un
edifizio che, simile alle cattedrali d'allora, sarebbe compito sol col volgere
de' secoli. Altri invece, rinnegando di proposito i vecchi, novità scientifiche
ed arcani naturali chiedeano ad arti strane, all'ispirazione, alle scienze occulte,
creando sistemi assurdi, teorie impossibili.
</p>

<p>
Noi oggi non ne abbiamo paura, e ci contentiamo di beffarle; ma allora
quell'audacia diveniva pericolosissima, giacchè in religione spingeva ad assurde
eresie, in morale a pratiche incondite, a insociabilità, a ruine, dapertutto
<span class="pagenum" id="Page_283">[283]</span>
a gravissime temerità. La Chiesa, conservatrice eterna della verità
incorruttibile, potea non reprimerle? Allorchè tutto metteasi in dubbio, e
sollevavansi tante difficoltà senza risolverle, potea rimanervi indifferente
l'autorità che si considerava custode e autrice del ben sociale come della
salute eterna? Oltre dunque incorare e proteggere i lavori delle Università e
de' monaci, la Chiesa condannava errori, che repugnavano non più alla fede
che alla società, non più alla religione che al buon senso, come le osservazioni
astrologiche, le pratiche teurgiche, le ricerche alchimistiche. Se gli erranti
si ravvedevano, essa riceveali al perdono; se si ostinassero a intaccare i
fondamenti della morale naturale come della rivelazione, li puniva coi
mezzi che le dava la civiltà d'allora.
</p>

<p>
Il sottoporre le verità divine alle dispute umane, e confonder nel metodo
stesso la ragione e la fede, la storia mostra a quali conseguenze recò, a quali
spaventosi disordini, e persecuzioni, e guerre. E allora appunto incaloriva
il giansenismo, ond'era a temere ricomparisse anche in questo nuovo
campo la questione sul senso privato nell'interpretazione della Scrittura.
E dal cuore del giansenismo Pascal pronunziava: «L'autorità ha principal
forza nella teologia, perchè questa è inseparabile dalla verità: per dare
certezza alle materie men comprensibili dalla ragione, basta vederle nei
libri santi: per mostrar l'incertezza delle più verosimili basta mostrare
che non vi sono».
</p>

<p>
Oggi una verità astronomica rimane isolata nel campo suo proprio; ma
toccava all'universo sapere allorchè del cielo erasi formato quasi un mediatore
fra l'assoluto e i contingenti, fra Dio e il mondo; nel cielo risedevano
e le facoltà motrici della natura divina e le attive della natura
terrestre: stromento del motore immobile, mobile eppur motore, gira con
migliaja di astri attorno alla terra, fissa; donde la metafisica dell'astronomia:
agente universale, raduna ciascuna forma e la sviluppa, donde
la generazione spontanea, prodotta dal calore solare; ricetto di tutte le potenze
misteriose, variamente le distribuisce fra i tre regni naturali, e le
trasforma, donde la magia e le scienze occulte, e l'alchimia: co' suoi influssi
governa la materia, gli spiriti, le intelligenze e gli avvenimenti; donde
l'astrologia. Il pareggiare una innovazione filosofica ad un delitto sociale,
non era un abuso, ma facoltà conferita dalla legge civile e canonica, riconosciuta
e convalidata dalla coscienza pubblica.
</p>

<p>
E il torto di Galileo consistette appunto nel volere, come fa specialmente
in una lettera alla granduchessa, mescolare le verità rivelate colle
scoperte fisiche, le considerazioni teologiche colle disquisizioni scientifiche,
e insegnare in qual senso fossero a intendere i passi scritturali; a
questi appoggiar teoremi che richiedevano dimostrazioni del calcolo e
dell'esperienza. Che la Scrittura rivelata adotti le forme e le credenze
<span class="pagenum" id="Page_284">[284]</span>
popolari per farsi intelligibile, è consentito da tutti; e già Dante cantava
nel <span class="scp">IV</span> del Purgatorio:
</p>

<div class="poem">
<p>Per questo la Scrittura condescende</p>
<p>A nostra facoltate, e piedi e mano</p>
<p>A Dio attribuisce, ed altro intende.</p>
</div>

<p>
Ma Galileo diceva che «nella Scrittura si trovano proposizioni false quanto
al nudo senso della parola; che essa si espresse inesattamente sin in dogmi
solenni per riguardo all'incapacità del popolo; che nelle dispute naturali
essa dovrebb'essere riserbata nell'ultimo luogo, prevalendo l'argomento
filosofico al sacro»<a class="tag" id="tag325" href="#note325">[325]</a>.
</p>

<p>
Temendo che la scienza non si ingrandisse che per far guerra a Dio, i
buoni se ne sbigottivano sin a repudiarla; solo dappoi gl'intelletti migliori
compresero che la fede non ha paura di veruna dottrina; che la critica
storica può mostrarsi indipendente e imparziale senza divenire irreligiosa;
laonde delle vulgarità che si lanciarono contro la Chiesa a proposito di
Galileo fe ragione il buon senso, distinguendo le asserzioni semplici dagli
articoli di fede, i divieti positivi e necessarj dai provvedimenti prudenziali
e disciplinari, gli oracoli della Chiesa dalle deliberazioni di un tribunale
particolare.
</p>

<p>
Al quale il Galileo fu denunziato quasi asserisse, egli o i suoi, che Dio è
un accidente non una sostanza, non un ente sensitivo, e che i miracoli non
sono letteralmente tali; onde il papa proferì: «Perchè cessi ogni scandalo,
la Sacra Congregazione citi Galileo e l'ammonisca».
</p>

<p>
Gl'Inquisitori soleano rimettere l'esame del fatto a <i>qualificatori</i>, specie di
giurati che pronunziavano su materie a loro conosciute. La risposta che il
famoso Clavio e tre altri Gesuiti diedero al cardinal Bellarmino, attesta
che non ripudiavano le osservazioni di Galileo; solo trovavano arroganza il
suo darle, non soltanto per opinione ipotetica, ma per verità assoluta.
</p>

<p>
Il confondere le ragioni della filosofia cogl'interessi della teologia produsse
che Cartesio fosse reputato avverso alla messa, attesa la sua ingegnosa
distinzione fra lo spirito e la materia; che fossero riprovati Leibniz per le
sue monadi e l'armonia prestabilita, Gassendi per gli atomi, Pascal pel peso
dell'aria. Nei giorni stessi di cui parliamo i teologi protestanti di Tubinga
anatemizzarono Keplero perchè la Bibbia insegna che il sole gira attorno
alla terra: ed egli sbigottito volea distrugger l'opera sua, quando gli fu
offerto un asilo in Graz, e i Gesuiti lo protessero anche contro le accuse di
sortilegio avventategli dai suoi<a class="tag" id="tag326" href="#note326">[326]</a>. Avvenne altrettanto a Sternkammer in
Inghilterra. L'accademia di Siviglia non riprovò Colombo che supponeva la
terra popolata in giro? L'accademia di Francia non isgradì ai giorni stessi
la proposta di navigar a vapore? Oggi stesso non vediamo i giornali, inquisizione
moderna, tediare e peggio per titoli teologici? È l'eterna implacabilità
de' saccenti.
</p>

<p>
<span class="pagenum" id="Page_285">[285]</span>
Galileo non potea sfuggirla, e gl'inquisitori, sopra informazioni di persone
credute competenti, condannavano opinioni ch'erano già state proclamate
all'ombra della tiara, e proferirono «falsa e contraria alle divine
Scritture la mobilità della terra».
</p>

<p>
Esso Galileo il 6 febbrajo 1616 da Roma scriveva a Curzio Pichena,
segretario del granduca, trovarsi ben contento d'esser andato per dissipare le
trame tesegli; già essersi rimosso ogni dubbio sulla sua persona. «Ma perchè
alla causa mia viene annesso un capo che concerne, non più alla persona
mia che all'università di tutti quelli che, <i>da ottant'anni in qua</i> o con
opere stampate o con scritture private o con ragionamenti pubblici e predicazioni
o anche in discorsi particolari avessero aderito e aderissero a
certa dottrina e opinione non ignota a V. S. I., sopra la determinazione
della quale ora si va discorrendo per poterne deliberare quello che sarà
giusto e ottimo, io, come quegli che posso per avventura esserci di qualche
ajuto per quella parte che dipende dalla cognizione della verità che ci vien
somministrata dalle scienze professate da me, non posso nè debbo trascurare
quell'ajuto, che dalla mia coscienza come cristiano zelante e cattolico
mi vien somministrato. Il qual negozio mi tiene occupato assai, e non
senza profitto... Jeri fu a trovarmi in casa quella stessa persona che, prima
costà dai pulpiti, e poi qua in altri luoghi aveva parlato e macchinato
tanto gravemente contro di me: stette meco più di quattr'ore, e nella
prima mezz'ora che fummo a solo a solo cercò con ogni sommessione di
scusar l'azion fatta costà, offrendosi pronto a darmi ogni soddisfazione. Poi
tentò di farmi credere non essere stato lui il motore dell'altro motore qui.
Intanto sopraggiunsero monsignor Bonsi nipote dell'ecc. e rr. cardinale, il
canonico Venturi e tre altri gentiluomini di lettere: onde il ragionamento
si voltò a discorrere sopra la controversia stessa, e sopra i fondamenti
sopra i quali si era messo a voler dannare una <i>proposizione ammessa da
santa Chiesa da tanto tempo</i>. Dove si mostrò molto lontano dall'intendere
quanto sarebbe bisognato in queste materie, e dette poca soddisfazione
ai circostanti. I quali dopo tre ore di sessione partirono, ed egli restato
tornò pure al primo ragionamento, cercando dissuadermi quello che io so
di certo».
</p>

<p>
E il 6 marzo: «Si sta per pigliar risoluzione sopra il libro e opinioni del Copernico
intorno al moto della terra e quiete del sole, sopra la quale fu mossa
difficoltà l'anno passato in Santa Maria Novella e poi dal medesimo frate
qui in Roma, nominandola egli contro alla fede ed eretica. Ma per quello
che l'esito ha dimostrato, il suo parere non ha ritrovato corrispondenza in
santa Chiesa, la quale altro non ha ricevuto se non che tale opinione non
concordi con le sante scritture; onde solo restano proibiti quei libri, i quali
ex professo hanno voluto sostenere che ella non discordi dalla Scrittura; e
di tali libri non c'è altro che una lettera di un padre Carmelitano stampata
<span class="pagenum" id="Page_286">[286]</span>
l'anno passato, la quale solo resta proibita. Didaco a Stunica agostiniano
avendo, tre anni sono, stampato sopra Job, e tenuto che tale opinione non
repugni alle Scritture, resta sospeso <i>donec corrigatur</i>, e la correzione è di
levarne una carta nell'esposizione sopra le parole <i>Qui commovet terram
de loco suo</i>. All'opera del Copernico stesso si leveranno dieci versi della
prefazione a Paolo III, dove accenna non gli parere che tal dottrina repugni
alle Scritture; e per quanto intendo, si potrebbe levare una parola in qua
e in là, dove egli chiama due o tre volte la terra <i>sidus</i>... Io non ci ho
interesse alcuno, nè punto mi ci sarei occupato se i miei non mi ci avessero
intromesso».
</p>

<p>
E al 12 marzo: «... Jeri fui a baciare il piede a sua santità, colla quale
passeggiando ragionai per tre quarti d'ora con benignissima udienza... Le
raccontai la cagione della mia venuta qua, dicendole come, nel licenziarmi
dalle loro altezze ss., rinunziai ad ogni favore che da quelle mi fosse potuto
venire, mentre si trattava di religione e d'integrità di vita e di costumi.
Feci constare a sua santità la malignità de' miei persecutori e alcune delle
lor false calunnie: e qui mi consolò col dirmi che io vivessi con l'animo
riposato, perchè restavo in tal concetto appresso la sua santità e tutta la
Congregazione, che non si darebbe leggermente orecchio ai calunniatori».
</p>

<p>
Ma l'ambasciadore Pietro Guicciardini al 4 marzo avea scritto al granduca:
«Il Galileo ha fatto più capitale della sua opinione che di quella de' suoi
amici, ed il signor cardinale del Monte ed io e più cardinali del Sant'Offizio
l'avevamo persuaso a quietarsi, e non stuzzicare questo negozio:
ma se voleva tener questa opinione, tenerla quietamente senza far tanto
sforzo di disporre e tirar gli altri a tener l'istessa, dubitando ciascuno che
non fosse venuto altrimenti a purgarsi e a trionfar de' suoi emuli, ma a
ricevere uno sfregio... Dopo avere informati e stracchi molti cardinali, si
gettò al favore del cardinale Orsini... il quale in concistoro, non so come
consideratamente e prudentemente, parlò al papa in raccomandazione di
detto Galileo. Il papa gli disse che era bene ch'egli lo persuadesse a lasciare
quell'opinione. Orsini replicò qualche cosa incalzando il papa, il quale
mozzò il ragionamento, e gli disse che avrebbe rimesso il negozio ai cardinali
del Sant'Offizio. E partito Orsini, il santo padre fece chiamar il
Bellarmino e discorse sopra questo fatto; fermarono che questa opinione
del Galileo fosse erronea ed eretica. E jer l'altro, sento fecero una congregazione
sopra questo fatto per dichiararla tale; ed il Copernico ed altri
autori o saranno emendati o ricorretti o proibiti. E credo che la persona
del Galileo non possa patire, perchè come prudente vorrà e sentirà quello
che vuole e sente santa Chiesa. Ma egli s'infuoca nelle sue opinioni, e ha
estrema passione dentro, e poca fortezza e prudenza a saperla vincere... Il
Galileo ci ha de' frati e degli altri che gli vogliono male e lo perseguitano;
ed è in uno stato non punto a proposito per questo paese, e potrebbe mettere
<span class="pagenum" id="Page_287">[287]</span>
in intrighi grandi sè ed altri, e non veggo a che proposito nè per
che cagione egli ci sia venuto, nè quello possa guadagnare standoci».
</p>

<p>
A Galileo dunque non fu inflitto verun castigo nè penitenza dalla Congregazione
dell'Indice, ma solo intimato di non parlare più del sistema di
Copernico, e Paolo V l'assicurò che, vivo lui, non sarebbe più molestato.
Non si proscrivea la dottrina, bensì il sostenerla pubblicamente come privata
interpretazione della Bibbia, e Galileo riconobbe il decreto per prudentissimo
e salutifero ad ovviare i pericolosi scandali dell'età; temerarj quelli che lo
biasimavano; in Italia, e più a Roma sapersene meglio che dalla diligenza
oltremontana. Il cardinal del Monte informava il granduca: «Egli si parte
di qua con intera la sua reputazione e con laude di tutti quelli che hanno
trattato seco: e si è toccato con mano quanto a torto sia stato calunniato da
nemici i quali (come afferma egli medesimo) non hanno avuto altra mira
che di pregiudicargli nella grazia di vostra altezza serenissima. Io che molte
volte ho parlato con lui, e ho anche sentito quelli che son consapevoli di
quanto è passato; assicuro vostra altezza serenissima che nella sua persona
non è ad imputare il minimo neo, ed egli medesimo potrà dar conto di sè,
e reprimere le calunnie de' suoi persecutori, avendo in scritto tutto quello
che gli è occorso di produrre». Il granduca Cosimo II volle viaggiasse in
letiga di corte, ed entrasse in Firenze con corteo di servi di corte: premure
per un processato, o riparazioni, che non hanno certo i ministri odierni.
</p>

<p>
E rimanga fisso che Galileo pretendeva alla fama di buon cattolico. Al
balì Cioli scrivea: «Nessuno può revocare in dubbio la mia esemplare pietà,
la mia cieca obbedienza ai comandamenti della Chiesa». Quando comparve
al Sant'Uffizio, si mise in ginocchioni davanti ai cardinali supplicandoli nol
dichiarassero eretico, di che gli verrebbe dolor sì acerbo, da preferire la
morte; dal cardinal Bellarmino domandò un'attestazione qualmente non ebbe
a far nessuna abjura delle sue dottrine ed opinioni, nè fu sottoposto a qualsiasi
penitenza<a class="tag" id="tag327" href="#note327">[327]</a>: onde chi conosce il cuore umano e l'amor proprio dei
letterati, forse dirà ch'egli si ostinasse a voler vittoria sopra gli oppositori,
appunto perchè in questa parte sentivasi men sicuro che non sul campo delle
matematiche, o forse perchè la contraddizione loro impediva il trionfo delle
sue verità.
</p>

<p>
Moriva fra ciò Gregorio XV e nel conclave del 1623, avendo la Spagna
dato esplicitamente l'esclusione al cardinal Federico Borromeo, che nell'arcivescovado
suo di Milano avea zelato le prerogative ecclesiastiche, risultò eletto
Matteo Barberini fiorentino, che si chiamò Urbano VIII. Uom di mondo,
arricchitosi ne' traffici; per disposizione naturale e per istudio del diritto e
per usata con persone esperte, acquistò pratica delle cose diplomatiche, e
più vi s'addentrò stando nunzio in Francia, dove già fin d'allora trattavansi
gli affari di tutta Europa. Assunto papa in età fresca, con salute atletica;
grande, bruno, venerabile d'aspetto, elegante nel vestire, di modi e moti
<span class="pagenum" id="Page_288">[288]</span>
aristocratici, parlava bene e su tutte le materie; acuto ad assalire, pronto a
difendersi, scherzi e lepidezze amava più che la sua dignità nol comportasse,
e più che nol lasciasse aspettare la irreprovevole sua condotta; prendeva in
beffa e anche in ira chi gli contraddicesse, ma facilmente deponeva lo sdegno.
Dilettavasi de' poeti moderni, poeta egli stesso, senza che ciò lo stogliesse
dagli studj severi. Chiamò di Germania i dotti Luca Olstenio ed Abramo
Eikellense, di Levante Leone Allacci, oltre il fior degli Italiani; agli ecclesiastici
interdisse i traffici scolareschi; pubblicò migliorato il <i>Breviario
romano</i>, correggendone egli medesimo gl'inni. Diffidava di quei che lo circondavano
e massime de' diplomatici e de' cardinali addetti a questo o a quel
principe, e non parole ma ne volea espresse dichiarazioni. Sebbene parlasse
con tal aria ingenua, che ispirava fiducia a coloro che ancor credessero
possibile in un principe la sincerità, in fatto dissimulava i proprj divisamenti.
Sentendo alto di sè, non volea concistoro, non consulta, ma veder
tutto da sè, e diceva: «Io intendo gli affari meglio di tutti i cardinali».
Franco nel disapprovare i suoi predecessori; gli si faceva un objezione tratta
da antiche costituzioni papali? rispondeva: «La decisione d'un papa vivo
val meglio che quella di cento papi morti»; voleasi fargli adottare un'idea?
bisognava esibirgli la contraria. Amò la pace, anche perchè esausto l'erario;
e pure, non che difender il suo Stato, lo rese minaccioso; vi unì il ducato
d'Urbino, e se mostravangli i monumenti di marmo de' suoi predecessori,
diceva: «Io ne erigerò di ferro»; pose Forte Urbano alle frontiere di Bologna,
fortificò Roma; istituì a Tivoli manifatture di armi; arsenali e soldati
a Civitavecchia, dichiarata portofranco, in modo che i Barbareschi venivano
a vendervi le prede fatte sui Cristiani. Cercò frenare Casa d'Austria e Casa
di Savoja per conservare la libertà d'Italia, che allora riponeasi nell'equilibrio
fra le potenze prevalenti; si offrì mediatore fra Spagna e Francia, e davvero
per tutta Europa era invocato arbitro, ma non che decorosamente sostenere
sì sublime parte, cogli ambasciatori chiacchierava, dissertava anzichè
stringere, e piegavasi dal sì al no per capriccio, non per ponderazione. Ma se
condiscendeva nelle materie temporali, stava irremovibile dove si trattasse
delle spirituali. Da San Benedetto di Polirone nel Mantovano fe trasferire
le ceneri della contessa Matilde in Vaticano, ponendole un mausoleo dov'è
effigiato Arrigo V ai piedi di Gregorio VII, allusione significativa dell'onnipotenza
papale.
</p>

<p>
Essendo ancora nella porpora, avea egli scritto a Galileo il 15 giugno 1612,
che leggerebbe i suoi libri «per confermarmi nella mia opinione che concorda
colla vostra e ammirar con tutti il frutto del raro vostro intelletto»;
fece versi in lode di esso; divenuto papa, lo raccomandò caldamente al granduca<a class="tag" id="tag328" href="#note328">[328]</a>
ed assegnò una pensione a lui e a suo figlio Vincenzo; accettò la
dedica del <i>Saggiatore</i> di esso, stampato dai Lincei: l'esortò venisse a trovarlo,
come ei fece la primavera del 1624, quando seco s'intertenne a lungo sopra
<span class="pagenum" id="Page_289">[289]</span>
le sue teorie astronomiche. Intanto Galileo avea scritto sulle macchie solari
e sul flusso e riflusso, e mandandoli al granduca, rammenta la proibizione
fattagli; malgrado quella, aver qui ragionato come se la terra si muova; ben
vuole si consideri «come una poesia, ovvero come un sogno; tuttavolta anche
i poeti apprezzano talvolta alcuna delle loro fantasie: io parimente fo
qualche stima di questa mia novità».
</p>

<p>
Realmente non cessava di discutere, e mettere in ridicolo gli oppositori,
e allegar sempre Giobbe e Giosuè e i santi padri; e gli scolari suoi scorrevano
più in là. Poi nel 1632, con approvazione del maestro del sacro palazzo,
se non carpita, sottratta con gli artifizj che conosce chi s'arrabatta
colla censura, pubblicò il <i>Dialogo sopra i due massimi sistemi del mondo,
tolomaico e copernicano</i>, critica vittoriosa de' vecchi sistemi di filosofia
naturale. Non era terminato, e proponeva un'altra giornata «per confutare
in più efficace modo che da Dio benedetto mi verrà somministrato, la
detta opinione falsa e dannata». Mentre i dotti notavano spiegazioni false
e monche, gl'invidiosi insusurrarono Urbano VIII perchè Galileo, dopo
essere sì umanamente trattato, non solo fallisse alla promessa di non più
discorrerne, ma in quel dialogo avesse adombrato lui papa nel grossolano
peripatetico Simplicio, e messe in iscena appunto le conversazioni che in proposito
avea tenute con esso. Urbano, che avea le passioni d'uomo e di letterato,
si risentì di quello scherno vero o supposto, mandò ad esaminare il
libro alla Congregazione di cardinali, e questi lo rimisero all'Inquisizione
perchè chiarisse in qual senso Galileo continuasse a sostenere quell'opinione.
Allora egli fu citato a Roma. Avrebbe potuto passare a Venezia o in Olanda,
ove sarebbe stato accolto a braccia aperte: ma preferì obbedir alla citazione.
</p>

<p>
Il processo di Galileo fu stampato dal cardinal Marini: un estratto ne
fu dato dall'Alberi nel IX volume delle opere di Galileo. Ma dopochè Biot
aveva sgomberato la storia da una menzogna e da una sciocchezza intorno alle
sevizie usate a quel grande, il Perchappe, Bertrand ed Ernesto Renan<a class="tag" id="tag329" href="#note329">[329]</a>
(oltre il Libri) tornarono a rilevarla, dicendo che, stando il processo in
mano d'ecclesiastici, possono averne cancellato ogni cenno di tortura. È
argomento insulso verso persone che della tortura non si faceano scrupolo:
è argomento strano, pel quale potrebbe torsi fede ad atti ed accuse qualunque.
Pure noi vorremo lasciar da banda il processo, e citar le lettere e le
informazioni che il ministro del granduca a Roma inviava a' suoi principi,
caldi sostenitori del Galilei. Eccoli:
</p>

<div class="blockquote">
<p>
1632, 24 <i>agosto</i>. Sento da qualche amico ci sia pensiero non di proibir il libro, ma
sibbene che si accomodino alcune parole...
</p>

<p>
5 <i>settembre</i>. Sua santità proruppe in molta collera, e all'improvviso disse che anche
il mio Galilei aveva ardito di entrar dove non doveva; ed in materie le più gravi e le più
pericolose che a questi tempi si potessero suscitare... e d'aver decretata una congregazione
di teologi e d'altre persone versate in diverse scienze, gravi e di santa mente,
che parola per parola pesavano ogni minuzia, perchè si trattava della più perversa
<span class="pagenum" id="Page_290">[290]</span>
materia che si potesse mai aver alle mani, tornando a dolersi d'essere stata aggirata da
Galileo e dal Ciampoli... Aggiunse d'aver usato col signor Galilei ogni urbanità, perchè
gli ha fatto penetrare quel che egli sa; e non ne ha commessa la causa alla Congregazione
della Santa Inquisizione come doveva, ma a Congregazione particolare, creata
di nuovo...
</p>

<p>
11 <i>settembre</i>. In effetto il papa vi ha senso, perchè tiene che s'incorra in molti pericoli
della fede, non si trattando qui di materie matematiche, ma della scrittura sacra,
della religione e della fede, perchè non è stato osservato il modo e l'ordine dato nello
stampare il libro...
</p>

<p>
26 <i>dicembre</i>. Il Galilei sarà sicuramente ristretto d'abitazione, e posto in qualche
necessità o di disdirsi o di scrivere contro a quel che ha pubblicato.
</p>
</div>

<p>
Non ci sia negato di riflettere come la piccola Toscana, popolata di non
un milione di anime, pesasse nella bilancia europea, fosse cerca da tutte le
Corti, trafficasse in America e nelle Indie Orientali, creasse una flotta nel
Mediterraneo, colla quale toglieva Bona ai Barbareschi, e sui Turchi riportava
vittorie, che meritavano gli inni del Chiabrera e del Filicaja.
</p>

<p>
E molto ascoltato n'era a Roma il ministro Niccolini, il quale assiduamente
teneva informato il duca; e come la difficoltà consistesse in ciò che il Galilei,
«sebbene si dichiara di voler trattare ipoteticamente del moto della terra,
nondimeno, in riferire gli argomenti, ne parla e ne discorre poi assertivamente
e concludentissimamente, ed ha contravvenuto all'ordine datogli
nel 1616 dal cardinale Bellarmino d'ordine della Congregazione dell'Indice<a class="tag" id="tag330" href="#note330">[330]</a>,
e spesso torna a lagnarsi perchè si ostina a voler fare il teologo,
e resiste agli amici che gli consigliano di prender aria ed evitare la lotta.
</p>

<p>
Citato, il Galileo tardò cinque mesi: venticinque giorni consumò nel
viaggiar da Firenze a Soma. Quivi giunto, prosegue il Niccolini, ai 13
marzo:
</p>

<div class="blockquote">
<p>
Il papa mi rispose d'avergli fatto un piacer singolare, e non più usato con altri,
in contentarsi che possa trattenersi in mia casa, invece del Sant'Uffizio... un cavalier
di casa Gonzaga non solamente fu messo in una lettiga accompagnato e guidato fino a
Roma, ma condotto in castello, e tenuto ivi molto tempo, fino all'ultimo della causa...
Il cardinale Barberino disse lo stimava per uomo singolare, ma che questa materia è
assai delicata, potendosi introdurre qualche domma fantastico nel mondo, e particolarmente
in Firenze, dove gl'ingegni sono assai sottili e curiosi...
</p>

<p>
Sua santità mi disse non credere si possa far di meno di non lo chiamar al
Sant'Uffizio quando s'avrà a esaminare, perchè così è il solito. Io le replicai di sperare
che la santità sua fosse per raddoppiare l'obbligazione con dispensarlo anche da questa,
ma mi fu risposto di credere che non si potrà far di meno... e che Iddio gli perdoni di
entrar in queste materie, tornando a dire che si tratta di dottrine nuove e della sacra
scrittura, e che la meglio di tutte è quella di andar con la comune... che v'è un argomento
al quale non hanno mai saputo rispondere, che è, che Iddio è onnipotente, e
può far ogni cosa: se è onnipotente, perchè vogliamo necessitarlo?<a class="tag" id="tag331" href="#note331">[331]</a>. Conchiuse che
gli avrebbe fatto dare certe stanze, che son le migliori e le più comode in quel luogo...
</p>

<p>
16 <i>aprile</i>. Dopo trasferito colà, il cardinale Barberino m'offerse tutte le comodità
desiderabili, e che vi sarebbe tenuto non come in prigione nè in secrete, ma provisto
di stanze buone, e forse anche lasciate aperte... Si procura che possa tenervi un servitore,
e tutte le comodità...
</p>

<p>
<span class="pagenum" id="Page_291">[291]</span>
Il padre commissario del Sant'Uffizio lo ricevette con dimostrazioni amorevoli, e
gli fece assegnar non le camere o segrete solite darsi ai delinquenti, ma le proprie del
fiscale di quel tribunale; in modo che non solo egli abita fra i ministri, ma rimane
aperto e libero di poter andare sin nel cortile... Si vede sarà spedito presto, perchè in
questa causa s'è proceduto con modi insoliti e piacevoli... mentre si sa che vescovi,
prelati o titolati, appena giunti in Roma sono stati messi in Castello o nel medesimo
palazzo dell'Inquisizione con ogni rigore e con ogni strettezza. Anzi gli permettono che
il suo servitore medesimo lo serva, e vi dorma, e quel ch'è più, vada e torni donde
gli piace, e che i miei medesimi servitori gli portino di qui la vivanda in camera, e se
ne tornino a casa mia mattina e sera...
</p>

<p>
25 <i>aprile</i>. Il signor Galilei... mi scrive giornalmente, ed io gli rispondo e gli dico
il mio senso liberamente, senza che vi si pensi punto...
</p>

<p>
1 <i>maggio</i>. Il signor Galileo mi fu rimandato jeri a casa quando manco l'aspettavo,
<i>ancorchè non sia finito il suo esame</i>, e questo per gli uffizj fatti dal padre commissario
col signor cardinale Barberino, che da se stesso, senza la Congregazione dell'Indice,
l'ha fatto liberare perchè possa riaversi dai disagi e dalle sue indisposizioni <i>solite</i> che
lo tenevano continuamente travagliato...
</p>

<p>
3 <i>maggio</i>. Il signor Galilei fu lasciato tornare in questa casa, dove pare sia tornato
in migliore stato di salute. E perchè desidera che si venga all'ultima terminazione della
sua causa, il padre commissario del Sant'Uffizio gli ha data qualche intenzione di venire
a questo fine a trovarlo...
</p>

<p>
22 <i>maggio</i>. Parlai con sua santità della spedizione del negozio del signor Galileo, e
mi fu data intenzione che la sua causa si terminerà facilmente nella seconda congregazione
di giovedì a otto giorni. Posso ben dubitare assai della proibizione del libro,
se non vi si rimediasse col fargli fare un'apologia da lui medesimo, come io proponeva
a sua beatitudine. Ed a lui toccherà anche qualche penitenza salutare, pretendendo
ch'egli abbia trasgrediti gli ordini nel 1616 datigli dal cardinale Bellarmino sopra la
medesima materia del moto della terra. Io non gli ho ancor detto ogni cosa, perchè
intendo, <i>affine di non l'affliggere</i>, d'andarvelo disponendo pian piano...
</p>

<p>
18 <i>giugno</i>. Ho di nuovo supplicato per la spedizione della causa del signor Galilei,
e sua santità mi ha significato ch'ella è di già spedita, e che di quest'altra settimana
<i>sarà chiamato una mattina</i> al Sant'Uffizio per sentirne la risoluzione... Aggiunge che
avea fatta volentieri ogni agevolezza al signor Galileo in riguardo dell'amore che porta
al granduca, ma quanto alla causa non si potrà far di meno di non proibire quell'opinione
perchè erronea e contraria alle sacre scritture. E quanto alla persona, dovrebbe
egli per ordinario rimaner qui prigione per qualche tempo, per aver contravenuto gli
ordini che teneva fin dal 1616, ma che, come sarà pubblicata la sentenza, mi rivedrà
di nuovo, e tratterà meco di quel che si possa fare per manco male e per <i>manco affliggerlo</i>...
ma che non si potrà far di meno di non lo rilegare in qualche convento, come
in Santa Croce, per alcun tempo... Io non ho riferito al signor Galileo che la prossima
spedizione della causa e la proibizione del libro, ma della pena personale non gliene
ho detto niente <i>per non affliggerlo</i>, e anche sua beatitudine mi ha ordinato di non gliene
conferire <i>per non lo travagliar</i> ancora...
</p>

<p>
26 <i>giugno</i>. Il signor Galileo fu chiamato lunedì sera al Sant'Uffizio, ove si trasferì
martedì mattina per sentire quel che potessero desiderare da lui, ed essendo stato ritenuto,
fu condotto mercoledì alla Minerva avanti alli signori cardinali e prelati della
Congregazione<a class="tag" id="tag332" href="#note332">[332]</a>, dove non solamente gli fu letta la sentenza, ma fatta anche abjurare
la sua opinione. La sentenza contiene la proibizione del suo libro, come ancora
la sua propria condannazione alle carceri del Sant'Uffizio a beneplacito di sua santità,
per essersi preteso ch'egli abbia trasgredito il precetto fattogli sedici anni sono intorno
<span class="pagenum" id="Page_292">[292]</span>
a questa materia. La qual condannazione gli fu solo permutata da sua beatitudine in
una relegazione o confine al giardino della Trinità de' Monti, dove io lo condussi
venerdì sera, e dove ora si trova, per aspettar quivi gli effetti della clemenza della
sua santità.
</p>

<p>
3 <i>luglio</i>. Mi disse sua santità che, sebbene era un poco presto diminuirgli la pena,
nondimeno s'era contentato di permutargliene prima nel giardino del granduca, ed
ora che potesse arrivar fino a Siena, per star quivi in qualche convento a beneplacito...
o appresso monsignor arcivescovo. Pensa poi di permettergli fra qualche tempo che se
ne vada alla Certosa di Firenze.
</p>
</div>

<p>
Egli stesso il Galileo dappoi, al 23 luglio, da Siena scriveva ad esso
balì Gioli:
</p>

<div class="blockquote">
<p>
Le scrivo spinto dal desiderio di liberarmi dal lungo <span class="scp">TEDIO</span> di una carcere di più di
sei mesi, aggiunto al travaglio ed <span class="scp">AFFLIZION DI MENTE</span> di un anno intero, ed anco non
senza molti incomodi e <span class="scp">PERICOLI</span> corporali; e tutto addossatomi per quei miei demeriti
che son noti a tutti, fuorchè a quelii che mi hanno di questo e di maggior castigo giudicato
colpevole.
</p>
</div>

<p>
Dopo ciò, non so come basti fronte ai sofisti per supporre fin la brutalità
di sevizie personali<a class="tag" id="tag333" href="#note333">[333]</a>. La prigione stessa, che pur toccò ai cardinali Polo e
Moroni e al Caransa, fu risparmiata a lui<a class="tag" id="tag334" href="#note334">[334]</a>, perchè non trattavasi di un
punto di fede, bensì di matematica. E indegni figli d'Italia van supponendo
che in Italia gli fosse inflitta la tortura!
</p>

<p>
Eliseo Masini stimò bene di esporre in italiano il <i>Sacro Arsenale</i>, ovvero
<i>Pratica dell'ufficio della santa Inquisizione</i> (Bologna 1675); tanto poco si
cercava di tener nascoste quelle procedure. Nella sesta parte vien egli a parlare
della tortura. «Avendo il reo negato i delitti oppostigli, e non essendosi
essi pienamente provati, s'egli, nel termine assegnatogli a far le sue
difese non avrà dedotto a sua discolpa cosa alcuna, ovvero, fatta difesa, ad
ogni modo non avrà purgato gl'indizj che contro lui risultano dal processo,
è necessario, per averne la verità, venir contro di lui alla rigorosa esamina,
essendo stata appunto trovata la tortura per supplir al difetto di
testimonj, quando non possono intera prova portare contro il reo». E
prosegue a dimostrare come ciò «punto non sconviene all'ecclesiastica mansuetudine
e benignità».
</p>

<p>
Ora nel caso del Galilei, nessuna di queste circostanze interveniva. Il
Masini prosegue che, «perchè in negozio di tanta importanza si può facilmente
commettere errore, o in pregiudizio notabile della giustizia, sicchè
i delitti restino impuniti, o in danno gravissimo ed irreparabile de' rei,
fa di bisogno che l'Inquisizione proponga prima, nella congregazione
de' consultori del Sant'Offizio il processo offensivo e difensivo, e col dotto
e maturo consiglio di essi si governi e adopri sempre»<a class="tag" id="tag335" href="#note335">[335]</a>.
</p>

<p>
E spiegando a minuto le procedure varie, per ogni caso di tortura esige
il previo consenso della sacra Congregazione. Or nella sentenza di Galileo
<span class="pagenum" id="Page_293">[293]</span>
è detto: <i>Judicavimus necesse esse venire ad rigorosum examen tui, in
quo respondisti catholice</i>. Volesse anche dir la tortura, poichè rispose
<i>catholice</i> non gli fu inflitta. Galileo non si ostina: anche testè Proudon,
amava meglio Galileo in ginocchio che in carcere; incalzato, non solo professa
«non tener per vera la dannata opinione copernicana, e tener per
verissima e indubitata l'opinione di Tolomeo, cioè la stabilità della terra
e la mobilità del sole», ma fin dal primo interrogatorio dichiara: «Del
non aver io poi tenuta nè tener per vera la dannata opinione della mobilità
della terra e stabilità del sole, se mi verrà conceduta, come io desidero,
abilità e tempo di poterne fare più chiara dimostrazione, io sono
accinto a farla, e prometto di ripigliare gli argomenti già recati (<i>per compiacenza
di sottilizzare</i>, ha detto innanzi) a favore della detta opinione
falsa e dannata, e confutarli in quel più efficace modo, che da Dio benedetto
mi verrà somministrato».
</p>

<p>
Abbastanza avrà patito quel grande nel vedersi obbligato a declinare le
sue opinioni davanti a persone incompetenti e prevenute: perocchè la persecuzione
ebbe i soliti effetti immorali; quei giudici disonorandosi col presumersi
autorevoli in materie ad essi estranee, disonorandosi Galileo coll'abjurare
opinioni di cui era convinto, e colla propria disdetta facendo
credere ragionevole la persecuzione.
</p>

<p>
Deploriamo gli errori umani, condanniamo questa implacabile nimicizia
de' mediocri contro gli alti ingegni, e l'insanabile debolezza degli amici
contro l'operosità de' nemici<a class="tag" id="tag336" href="#note336">[336]</a>, ma non facciamone aggravio alla Chiesa,
nè esageriamo i torti dell'Italia, attribuendo ad essa quel ch'è della natura
umana. Forse non ebbe ben più serj travagli il gran Keplero? il quale in
patria era atteggiato nelle burlette colla parte di buffone. Newton, che
stabilì la legge più universale, la gravitazione, non solo fu combattuto da
Fontenelle, da Cassini, da Bernouilli, ma il gran Leibniz l'imputava di materialismo,
e i principj neutoniani trovava funesti alla religione. Nel caso
nostro, Roma seppe rispettare un grande, di cui credea dover disapprovare
gl'insegnamenti; mentre l'età nostra offrì ben diversi esempj in
casi dove la persecuzione non era tampoco giustificata da profonde convinzioni.
Galileo fu condannato alla prigione «per quanto tempo piacesse»;
ma Urbano papa gliela commutò subito in relegazione nel giardino de' Medici
sul delizioso Pincio. Vi si aggiungeva l'obbligo di recitar una volta
la settimana i salmi penitenziali; ma questo se lo assunse sua figlia suor
Maria Celeste, le cui lettere, scrittegli dal convento di San Matteo in Arcetri,
tutte d'affetto e di pietà, appajono come un soavissimo ruscello tra
la motta di quel processo<a class="tag" id="tag337" href="#note337">[337]</a>. Presto egli fu trasferito a Siena nel palazzo
dell'arcivescovo suo amicissimo; e appena a Firenze cessò la peste, fu
reso alla sua villa d'Arcetri, ove proseguì i lavori fin quando perdette la
vista. Quivi il Galilei usava frequente la compagnia di varj frati, con altri
<span class="pagenum" id="Page_294">[294]</span>
era in amicizia, e principalmente con frà Bonaventura Cavalieri<a class="tag" id="tag338" href="#note338">[338]</a>. Benedetto
Castelli, ai 16 marzo del 1630 scrivevagli: «Il padre Campanella,
parlando i giorni passati con nostro signore, gli ebbe a dire che aveva
avuto certi gentiluomini tedeschi alle mani per convertirli alla fede cattolica,
e che erano assai ben disposti, ma che avendo intesa la proibizione
del Copernico, erano restati in modo scandolezzati, che non ne aveva
potuto far altro; e nostro signore rispose le precise parole seguenti: <i>Non
fu mai nostra intenzione, e se fosse toccato a noi, non si sarebbe fatto quel
decreto</i>»<a class="tag" id="tag339" href="#note339">[339]</a>. Vuol dire che il papa era servo del regolamento, e rispettava
l'indipendenza de' tribunali, come si usa in ogni ben costituito reggimento.
Galileo stesso da Arcetri il 26 luglio 1636 scriveva a frà Fulgenzio Micanzio,
l'amico di frà Paolo Sarpi: «Di Roma intendo che l'eminentissimo
cardinale Antonio e l'ambasciadore di Francia hanno parlato a sua santità
cercando sincerarla come io mai non ho avuto pensiero di fare opera sì
iniqua di vilipendere la persona sua, come gli scellerati miei inimici le
aveano persuaso, <span class="smcap">CHE FU IL PRIMO MOTORE DI TUTTI I MIEI TRAVAGLI</span>: e che
a questa mia discolpa rispose, <i>Lo crediamo, lo crediamo</i>; soggiungendo
però che la lettura del mio dialogo era alla cristianità perniziosissima».
Aggiungiamo che il cardinale Cajetano aveva commesso al Campanella di
scrivere l'apologia del Galilei; e quando questi era moribondo, san Giuseppe
Calasanzio gli mandò uno de' suoi preti ad assisterlo: morto, fu deposto in
Santa Croce.
</p>

<p>
È natura dell'ingiustizia la difficoltà del ripararla, per non tornare sul
giudicato, per non confessar il torto, per non mortificare il nostro amor
proprio. E i libri di Galileo e quei che sostenevano il sistema copernicano
rimasero nell'Indice <i>donec corrigantur</i>, tanto che ancora nel 1748 il celebre
metereologo Toaldo avendo trovato nell'Università di Padova il dialogo di
Galileo <i>intorno al sistema copernicano</i>, lo stampò, ma premettendovi la
protesta dell'autore che il moto della terra non possa sostenersi se non come
ipotesi; emendando i passi ov'era dato per teorema assoluto, e unendovi la
dissertazione del Calmet, ove i passi scritturali sono cattolicamente combinati
colla scienza<a class="tag" id="tag340" href="#note340">[340]</a>. Nel 1820 nelle scuole romane liberamente trattavasi della
mobilità della terra non più in forma d'ipotesi; poi dall'Indice scomparve
quella deformità, viepiù sconveniente quando Roma e gli Ordini religiosi
diedero e danno tanti insigni astronomi e tanto favore a questa scienza.
</p>

<p>
Nè taciamo che la prova della mobilità della terra con indizj fisici, vale
a dire la deviazione progressiva del piano d'oscillazione d'un pendolo
sospeso a un punto fisso, non fu trovata che ai giorni nostri da Foucault.
Ma al vedere cotesta pertinacia in rinfacciare questo errore, si sarebbe
indotti a dire che altro non se ne sia commesso. Del resto un giudizio
erroneo di tribunal civile infirma forse la legge, o le istituzioni giuridiche?
E appunto qui s'ingannò un tribunale ecclesiastico, non già il papa:
<span class="pagenum" id="Page_295">[295]</span>
foss'anche il papa, non pronunziava <i>ex cathedra</i>. Perocchè della Chiesa
vanno distinti i pronunziati assoluti sulle verità di fede e morale, e quelli
soltanto relativi ad esse o alla disciplina. Ai primi il fedele sottomette affatto
la sua ragione; gli altri guarda con rispetto, senza però tenervisi obbligato
di fede. In questa nostra mistura poi di male e di bene, di dottrine
eterne e di opportune, c'è dei veri, pericolosi a un dato tempo, o che non
voglionsi accettare alla cieca perchè ancora disputati: s'incolperebbe a
buon dritto l'autorità tutrice che avvisa sopra di esse?
</p>

<p>
E poichè in questo discorso ci occupammo assai d'uomini insigni, sia luogo
a rammentare la conversione d'un illustre straniero. Nicolò Stenon di Copenaghen,
lodato naturalista, visitò l'Italia e Roma, dove i discorsi di valenti
persone lo fecero dubitare della religione protestante in cui era cresciuto.
Venuto a Firenze il 1666, per istanza del Viviani fu dal granduca dato
maestro al principe Ferdinando, «ordinandomi (così scrive lo Stenon
medesimo) con questi precisi termini, che io gli insegnassi la filosofia cristiana;
e venuto poi a dar principio all'esecuzione di questi suoi comandi,
un'altra volta mi disse che io gli facessi ben capire, che v'era un altro
principe superiore, alla cui autorità stanno sottoposti tutti i principi».
</p>

<p>
Al convento d'Annalena tornò più volte per comprare manteche e simili
cose, ove suor Maria Flavia del Nero<a class="tag" id="tag341" href="#note341">[341]</a>, udito ch'egli era eretico, gli disse
non potrebbe salvarsi, ed entrò seco in ragionamento dell'anima: egli con
essa recitava l'Ave Maria, ma solo la metà, non potendo credere all'intercessione
della beata vergine e de' santi: pure s'asteneva dalle carni il venerdì
e sabato, e visitava chiese, a consiglio della pia, che lo mise in corrispondenza
con dotti padri. Sempre però egli era trattenuto dalla vergogna di
parere apostato, e più volentieri udiva la monaca parlarle del nostro Cristo,
come le donne sanno fare cioè col cuore. In ciò lo coadjuvava la signora Arnolfini,
moglie dell'ambasciadore di Lucca, finchè dopo lunghi discorsi e studio
de' Padri, abjurò.
</p>

<p>
Anche qui lasciamo la parola a lui stesso, che così scrive ad essa Arnolfini:
</p>

<div class="blockquote">
<p>
Nell'ultima venuta costà di questa Corte, a cui ho l'onore di servire, promisi a
vossignoria di spiegarle in carta le ragioni che mi aveano persuaso ad abbandonare la
credenza luterana di cui era stato tenacissimo, e ad abbracciare la fede cattolica romana,
da me per l'addietro aborrita. Ho tardato molto a soddisfare a questo mio debito;
perchè stimavo di esser tenuto ad esporle tuttociò che appartiene a sì gran causa. Un
tale assunto era materia piuttosto da volumi che da una lettera: e questo pensiere
mi ha sospeso la penna più lungamente di quel che richiedevano e la mia promessa e
il mio desiderio. Finalmente per servir più che posso la brevità, ho risoluto di restringermi
a un solo articolo; ed a quello appunto, sopra del quale Iddio mi diede i primi
impulsi per cercare sinceramente la verità di quel ch'egli avea rivelato alla sua Chiesa,
e che dovea credersi da noi con fede divina, non soggetta ad errori. Certificato che fui
della verità dell'articolo di cui le parlerò, non ebbi più dubbio veruno di esser tenuto
<span class="pagenum" id="Page_296">[296]</span>
ad abbandonare la credenza luterana: poichè, dove una religione erra in un punto sostanziale
della fede, al certo non può essere da Dio, il quale, siccome per la sua infinita
sapienza è incapace di errore, così per la somma sua veracità è incapace di mentire
in quel che dice, ed ingannarci co' suoi detti; onde non può non essere una mera
invenzione degli uomini qualunque sètta che discordi da quello che a noi consta essere
stato rivelato da Dio alla sua Chiesa. E benchè io mi restringa ad un sol punto nella
presente, non avrò difficoltà a render ragione degli altri, sopra de' quali piacesse a
vossignoria di chiedermela.
</p>

<p>
Mi ritrovava io in Livorno, dove ella si ritrovava, nel tempo della solennità del
<i>Corpus Domini</i>; ed al veder portare in processione con tanta pompa quell'ostia per la
città, sentii svegliarmisi nella mente quest'argomento: O quell'ostia è un semplice pezzo
di pane, e pazzi sono costoro che gli fanno tanti ossequj; o quivi si contiene il vero
corpo di Cristo, e perchè non l'onoro ancor io? A questo pensiero, che mi scorse l'animo,
da un canto non sapea indurmi a credere ingannata tanta parte del mondo cristiano,
qual è quella de' Cattolici romani, numerosa d'uomini svegliati e dotti; dall'altro non
volea condannare la credenza in cui era nato ed allevato. E pure era forza il dire o
l'uno l'altro: poichè non vi era nè vi è modo di conciliare insieme due proposizioni
che si contraddicono, nè di poter reputar vera quella religione, che in un punto tanto
sostanziale della fede cristiana andasse errata, e facesse errare i suoi seguaci.
</p>

<p>
In questo stato capitai in Firenze per dimorarvi qualche spazio di tempo, a cagione
della lingua italiana che qui si parla con fama di pulizia, e proseguir dipoi il mio viaggio
a vedere il resto delle principali città dell'Italia. Qui, per soddisfare all'incertezza dell'animo
mio agitato nell'accennato mistero dell'eucaristia, adoperai ogni possibile diligenza
nel cercare la verità, confidato in Dio che mi avrebbe scorta la mente col suo
lume a conoscere il vero che io cercava con sincerità di cuore; comunque l'educazione
avuta fin dalla mia nascita nella credenza luterana mi facesse forza, e mi animasse al
contrasto ed all'ostinazione nelle mie antiche opinioni. Non contento di trattare sopra
tal materia con persone dotte, delle quali niuno può negare che molte non ve ne sieno
fra i Cattolici, volli con mio agio chiarirmi de' testi originali della sacra scrittura e degli
autori antichissimi, ed in più modi, e particolarmente in una famosa libreria di antichissimi
manoscritti greci ed ebrei, a fine di non fidarmi delle versioni latine senz'altro
esame, ma di riscontrarle co' testi originali delle accennate due lingue, giacchè per lo
studio già fattone le possedevo. Insomma, dopo il molto conferire, il molto leggere ed
un lungo esaminare e riscontrare quanto leggevo ed udivo, non potei non rimaner convinto
e della verità che in fatti professano i Cattolici romani, e della falsità nella quale
vivono ingannati i Luterani. Lo stesso avverrà a chiunque de' Luterani sinceramente
si farà a cercare il vero: poichè Iddio non lascerà d'illuminare chi cerca la vera fede
con cuor sincero, siccome per sua bontà ho sperimentato in me stesso.
</p>

<p>
E perchè la fede divina, quale è quella con cui si crede nella vera Chiesa di Cristo,
si dee fondare sulla parola divina, ecco a vossignoria come sopra tal fondamento mi son
io fermissimamente persuaso di tre verità, che sono le sostanziali intorno al sagramento
dell'Eucaristia, sopra del quale furono i miei primi dubbj, conforme le ho accennato.
</p>

<p>
La prima che, in virtù delle parole della consacrazione per la forza onnipotente di
Gesù Cristo nostro signore, il quale istituì il sagramento dell'Eucaristia, si fa la mutazione
sostanziale del pane nel corpo di Gesù Cristo, e del vino nel sangue di lui:
</p>

<p>
La seconda, che il corpo di Cristo non solo si ritrovi nel pane consacrato nel tempo
dell'uso di tal sacramento, e fino alla comunione; ma ancora dipoi, e fuori dell'uso attuale;
e lo stesso dee intendersi del sangue in ordine al vino consacrato, dove questo si
conservasse:
</p>

<p>
La terza, che non è contro la sacra scrittura, ossia la parola di Dio, l'amministrarsi
<span class="pagenum" id="Page_297">[297]</span>
il sagramento dell'Eucaristia solamente sotto una specie qual è quella del pane, anzi
ciò è un rito convenevolissimo.
</p>

<p>
Per discorrere distintamente incomincierò dalla prima verità. Questa con ogni chiarezza
viene esposta nell'evangelio di san Giovanni al capo 6, dove si legge, come detto
da Cristo N. S., <i>Panis quem ego dedero, caro mea est pro mundi vita</i>; e più sotto nel
medesimo capo, dice il medesimo Signore: <i>Caro mea vere est cibus, et sanguis meus,
vere est potus</i>. San Matteo poi, nel riferire l'istituzione di questo divinissimo sagramento
nel capo 26, parla come segue: <i>Cœnantibus autem eis, accepit Jesus panem,
et benedixit ac fregit, deditque discipulis suis, et ait: Accipite et comedite; hoc est
Corpus meum. Et accipiens calicem, gratias egit, et dedit illis dicens: Bibite ex hoc
omnes; hic est enim sanguis meus novi testamenti, qui pro multis effundetur in remissionem
peccatorum</i>. Parimente san Marco parla dell'istesso tenore al capo 14. <i>Et
manducantibus illis, accepit Jesus panem, et benedicens fregit, et dedit eis, et ait, Sumite;
hoc est Corpus meum. Et accepto calice gratias agens dedit eis, et biberunt ex
illo omnes, et ait illis: Hic est sanguis meus novi testamenti qui pro multis effundetur.</i>
Così fa anche san Luca nel capo 22 del suo Evangelio. <i>Et accepto pane, gratias
egit, et fregit, et dedit eis dicens: Hoc est corpus meum quod pro vobis datur. Similiter
et calicem, postquam cœnavit dicens: Hic est calix novum testamentum in sanguine
meo, qui pro vobis fundetur.</i> Finalmente l'Apostolo san Paolo, nell'epistola prima
a' Corinti al capo 11 parla nel modo seguente: <i>Ego enim accepi a Domino, quod et
tradidi vobis quoniam Dominus Jesus, in qua nocte tradebatur accepit panem, et
gratias agens fregit, et dixit: Accipite et manducate, hoc est corpus meum, quod pro
vobis tradetur: hoc facite in meam commemorationem. Similiter et calicem, postquam
cœnavit, dicens: Hic calix novum testamentum est in meo sanguine</i>; e dopo soggiunge:
<i>Itaque quicumque manducaverit panem hunc, vel biberit calicem Domini indigne,
reus erit corporis et sanguinis Domini</i>.
</p>

<p>
Su questi testi sì chiari della Scrittura divina fondano i Cattolici la loro dottrina
ed indubitabile credenza intorno alla presenza reale del corpo di Gesù Cristo sotto le
specie del pane, e del suo sangue sotto le specie del vino; nè si può dire altrimenti se
non si vuol fare una manifesta violenza a' sensi chiarissimi di tali testi, conforme l'han
fatta i Sacramentarj, gli Zuingliani, i Calvinisti e simili, i quali contro la verità hanno
insegnato, che tali testi parlino metaforicamente e figuratamente, sicchè si abbia ad
intendere che il pane sia una figura del corpo di Cristo, ed il vino lo sia del suo sangue.
Niun uomo disappassionato si può figurare un tal senso in tali proposizioni per se
stesse chiarissime, e quando non altro, una tale spiegazione si convince falsissima da
ciò che si dice del corpo, <i>Quod pro vobis tradetur</i>; del sangue, <i>Qui pro vobis, qui pro
multis effundetur</i>; poichè non la figura, ma il vero corpo e il vero sangue di Gesù
Cristo fu quello che fu dato e fu sparso sulla Croce per la redenzione del genere umano,
e per la remissione de' nostri peccati. Di più, come si possono accordare con tale spiegazione
quelle altre parole in san Giovanni: <i>Panis, quem ego dedero, caro mea est pro
mundi vita; Caro mea vere est cibus et sanguis meus vere est potus</i>? Posta l'accennata
spiegazione, come poteva dire il Signore, che il pane che egli avrebbe dato è la sua
carne, e che la sua carne e 'l suo sangue sono veramente cibo e veramente bevanda,
se tutto si riduce ad una figura, ad un segno, ad un simbolo?
</p>

<p>
Fondano ancora sopra de' medesimi testi i Cattolici romani quest'altra verità, che,
in virtù della consacrazione, cessino le sostanze del pane e del vino, ed in vece loro succedono
sotto quelle specie il corpo ed il sangue di Gesù Cristo. Lutero in questo punto
ha parlato in diverse maniere, conforme può vedersi nelle sue scritture a que' di Argentina,
a' Valdesi ed altri, discordando da se medesimo. I suoi primi discepoli hanno
insegnato, e dietro ad essi insegnano e credono i seguaci della loro credenza, che
<span class="pagenum" id="Page_298">[298]</span>
nel tempo dell'uso del sagramento vi sia bensì la reale presenza del corpo e del
sangue di Cristo, ma unitamente anche le sostanze del pane e del vino; il che è negato
costantemente da' Cattolici, e si prova naturalissimamente da' medesimi testi soprallegati,
a non voler cavillare ed interpretare di capriccio la parola di Dio, ma secondo
il suo vero e naturale senso, conforme è di ragione che se ne intenda il significato.
Imperocchè, come si può verificare in senso reale (non avendo più luogo il mistico o
figurato de' Sacramentarj e loro partigiani, impugnati da' medesimi Luterani, non che
da' Cattolici romani) il detto di Cristo, <i>Il pane che io vi darò è la mia carne: questo è
il mio corpo: questo è il mio sangue</i>; siccome egli disse del pane che aveva in mano,
e del vino che era nel calice da lui tenuto in mano? Imperocchè sarebbe stato necessario,
per avverarsi ciò in senso reale, che veramente il pane fosse il suo corpo, ed il
vino fosse il suo sangue; rimanendo quello pane, e questo dell'essere sostanziale di
vino: il che ognun vede che è cosa impossibile, e che rinchiude implicanza. Adunque il
senso legittimo e naturale di tali testi è quello che insegnano i Cattolici, secondo il quale
le predette proposizioni della sacra scrittura portano la vera e reale mutazione del pane
nel corpo, e del vino nel sangue del Signore; sicchè il senso sincero sia: <i>Quello che vi
do sotto l'apparenza, o specie del pane, non è più pane ma il mio corpo sotto le specie
del pane</i>; e lo stesso si dica del vino consacrato; siccome nelle nozze di Cana Galilea,
mutata l'acqua in vino per l'onnipotenza del Signore, non rimase già la stessa cosa acqua
e vino, ma quella fu tramutata in questo. Certo sarebbe una mostruosa interpretazione
di quelle parole dell'evangelio di san Luca al capo 7, <i>Cœci vident, claudi ambulant etc.</i>,
se si desse loro questo senso che coloro fossero insieme ciechi e veggenti, storpi e
raddrizzati a camminare; mentre il senso vero naturale delle citate parole è: <i>Quei che
erano ciechi, ora non son più ciechi, ma veggono; quei che erano storpj o zoppi, ora
non sono più storpj o zoppi, ma sono abilitati nella persona a poter camminare</i>.
</p>

<p>
Nè questo intendimento avuto per vero e legittimo da' Cattolici romani contro gl'insegnamenti
de' Sacramentarj e loro simili, e de' Luterani, è una cosa nuova nella Chiesa
di Cristo, come han preteso que' che sono contrarj alla Chiesa romana, ma è antichissimo
nella Chiesa, e tramandato a noi di secolo in secolo fino dal primo in che Gesù
Cristo la fondò, come cosa chiarissimamente fondata nella parola di Dio, espressa nei
testi sopracitati, alla quale non si può dare altra legittima spiegazione. Per isfuggire
lunghezze maggiori porterò qui a vossignoria alcune autorità di quelli che hanno scritto
ne' primi cinque secoli, uomini dottissimi e che sono venerati anche da' Luterani, come
gran maestri della Chiesa di Dio; per le quali si vede che la Chiesa romana di mano
in mano ha sempre seguita e insegnata la vera fede insegnataci da Cristo, e che le sue
dottrine non sono inventate dagli uomini dopo più secoli dalla fondazione della Chiesa,
per politica, o per altri motivi e disegni umani, conforme senza ragione han preteso i
suoi avversarj.
</p>

<p>
Tralascio quello che si ha negli atti del martirio di sant'Andrea apostolo descritti
da' suoi discepoli, che furono presenti alla sua passione e morte, per ristringermi a' soli
dottori. Nel primo secolo scrissero adunque sant'Ignazio vescovo e martire, e san Dionisio
areopagita, ancor esso illustre per i medesimi pregi, ambedue contemporanei
degli apostoli.
</p>

<p>
Il primo, nella sua epistola a' cittadini di Smirne, scrivendo di quegli eretici, i quali
negavano che Cristo avesse vera carne, così dice: <i>Eucharistias et oblationes non admittunt,
quod non confiteantur eucharistiam esse carnem Salvatoris, quæ pro peccatis
nostris passa est, quam pater sua benignitate suscitavit</i>. Il secondo, nel libro <i>De Hierarchia
eccles.</i> cap. 3, parte 3, oltre le molte cose che dice di questo sagramento, così
a lui parla: <i>O divinissimum et sacrosanctum sacramentum, abducta tibi significantium
signorum operimenta aperi, et perspicue nobis fac appareas, nostrosque spirituales
<span class="pagenum" id="Page_299">[299]</span>
oculos singulari et aperto tuæ lucis fulgore imple</i>. Una tale invocazione pazzamente,
anzi empiamente si farebbe al sagramento, se questo fosse pane lavorato di
frumenti, e non pane celeste e divino, qual è il corpo di Gesù Cristo.
</p>

<p>
Nel secondo secolo, cioè dal cento al dugento, fiorirono san Giuliano e sant'Ireneo.
Il primo nell'Apologia al capo 2 verso il fine, asserisce che quel cibo del quale ci alimentiamo,
cioè il pane santificato dalla parola di Dio, è la carne del Signore; e le sue
parole sono: <i>Sic etiam per preces verbi Dei ab ipso eucharistiam factum cibum, ex
quo sanguis et carnes nostræ per mutationem aluntur, illius incarnati Jesu et carnem
et sanguinem esse edocti sumus</i>. Il secondo, nel lib. <span class="scp">IV</span>, al capo 34, dice: <i>quomodo constabit
eis, eum panem, in quo gratiæ actæ sunt, esse corpus Domini sui</i>. Sicchè l'uno
e l'altro vuole che sia vera questa proposizione: <i>Il pane consacrato è il corpo del
Signore</i>; ma senza la mutazione del pane nel corpo del Signore non può essere vera,
poichè il pane rimanendo pane, mai non può essere il corpo del Signore, siccome abbiam
detto di sopra. Nè io replicherò quest'argomento intorno alla seguente autorità,
perchè lo stimo superfluo; potendo ognun vedere che tutte si tiran dietro le suddette
mutazioni, se non vuol farsi volontariamente cieco per non vederlo.
</p>

<p>
Nel terzo secolo scrissero Tertulliano e san Cipriano. Il primo nel libro <span class="scp">IV</span> contro
Marcione, dice di Cristo: <i>Acceptum panem corpus suum facit dicendo: Hoc est corpus
meum</i>. Il secondo nel sermone <i>De Cœna Domini</i> dice: <i>Panis iste, quem Dominus discipulis
porrigebat, non effigie, sed natura mutatus omnipotentia verbi, factus est caro</i>.
</p>

<p>
Nel quarto secolo scrissero Cirillo Gerosolimitano, Ambrogio vescovo di Milano,
san Gregorio Nisseno, e san Gaudenzio. Il primo nella sua Catechesi 4. Mystagog, così
dice: <i>Aquam aliquando mutavit in vinum, et non erit dignus cui credamus quod
vinum in sanguinem transmutavit</i>? E poco poi dice: <i>Sub specie panis datur tibi corpus,
et sub specie vini datur tibi sanguis</i>; e più abbasso: <i>Hoc sciens et pro certissimo
habens panem hunc qui videtur a nobis, non esse panem, etiamsi justus panem esse
sentiat</i>. Il secondo nel libro <i>De iis qui initiantur mysteriis</i>, al capo 9 dice della consecrazione
dell'eucaristia: <i>Quantis utimur exemplis ut probemus non hoc esse quod
natura formavit, sed quod benedictio consecravit, majoremque vim esse benedictionis
quam naturæ, quia benedictione etiam natura ipsa mutatur</i>? Il terzo <i>in oratione magna
cathechetica</i> al capo 37, così scrive: <i>Recti Dei verbo sanctificatum panem in Dei verbi
corpus credimus immutari</i>. E di poi: <i>Hæc autem tribuit virtute benedictionis in illud</i>
(cioè nel corpo del Signore) <i>rerum quæ videntur</i> (cioè del pane e del vino) <i>naturam
utens</i>. Il quarto nel trattato secondo <i>de Exodo</i> scrive come segue: <i>Ipse naturarum
creator et dominus qui producit de terra panem, de pane rursus, quia et potest, et
promisit, efficit proprium corpus, et qui de aqua vinum fecit, de vino sanguinem
suum facit</i>.
</p>

<p>
Nel quinto secolo vissero e scrissero Giovanni Grisostomo, Agostino, Cirillo Alessandrino.
Il primo nell'<i>Homelia 83 in Math.</i> dice: <i>Non sunt humanæ virtutis opera
proposita, nos ministrorum locum tenemus, qui vero sanctificat ea et immutat, ipse
est</i>. Nell'<i>Homelia de Eucharistia in Enceniis</i>: <i>Num vides panem? num vinum? num
sicut reliqui cibi in secessum vadunt? absit ne sic cogites. Sicut enim si cera igni
adhibita, illi assimilatur, nihil substantiæ remanet, nihil superfluit, sic et hic sumta
mysteria consumi corporis substantia</i>. Il secondo, nel sermone citato da Beda sopra il
capo 10 della prima a' Corintj: <i>Non omnis panis, sed accipiens benedictionem Christi,
fit corpus Christi</i>. E nel sermone 28 <i>de Verb. Dom.</i>: <i>Ubi Christi verba deprompta
fuerint, jam non panis dicitur, sed corpus appellatur</i>. Il terzo nell'epistola a Calosirio:
<i>Ne horreremus carnem et sanguinem apposita sacris altaribus, condescendens Deus
nostris fragilitatibus influit oblatis vim vitæ, convertens ea in veritatem propriæ
carnis</i>.
</p>

<p>
<span class="pagenum" id="Page_300">[300]</span>
Potrei qui registrare a vossignoria gli autori di ciascheduno de' secoli susseguenti,
riveriti nella Chiesa come dottissimi ed insieme santissimi uomini, i quali hanno parlato
sempre nell'istessa conformità della trasmutazione del pane e del vino consacrato nel
corpo e nel sangue di Cristo N. S., ma per non allungarmi di vantaggio con accrescere
a lei la fatica di leggere li tralascio; pronto ad inviargliene il catalogo con le loro sentenze,
dove così ella desideri o me lo comandi. Da ciò si fa manifesto che la sopradetta
intelligenza de' testi della sagra scrittura, per se stessi chiarissimi, la quale ora è fra i
Cattolici romani, è quella che sin dal suo principio è stata, e di mano in mano sempre
si è continuata nella Chiesa di Dio, e non è stata altrimenti un'invenzione, o sia spiegazione
fatta a capriccio dopo dodici secoli da alcuni particolari dottori cattolici romani;
ma questa è la fede di Gesù Cristo e de' nostri padri, sin da' primi tempi, e non mai
interrotta nella Chiesa di Dio. E se tale intelligenza fosse stata falsa ed eretica, e come
mai avrebbe permesso la Provvidenza divina che tutti i santi padri in ciò si fossero
accordati? Di più, come mai non sarebbe stata condannata in alcuno de' Concilj generali
della Chiesa per falsa, per eretica, ed in una parola, per aliena e contraria alla
sacra scrittura, che è quanto dire alla parola di Dio? Certo è che i Concilj generali
non hanno mai avuto timore de' primi personaggi della Chiesa nel distinguere e nel
sentenziare la dottrina vera dalla falsa, ed hanno condannate come eretiche più sentenze
sostenute da gran vescovi, da gran patriarchi, comunque appoggiati dal patrocinio
e dall'autorità eziandio violenta degl'imperatori, conforme è notissimo nelle istorie
de' secoli a noi più lontani; e questi Concilj sono rispettati e venerati eziandio da' Luterani,
nonchè da' Cattolici romani. Tali sono il Niceno celebrato nell'anno 325, il
Costantinopolitano nell'anno 381, l'Efesino nel 430, il Calcedonese nel 450, il secondo
Costantinopolitano nel 553, e 'l secondo Niceno nel 787, per tacere qui di tutti gli altri
Concilj generali della Chiesa, celebratisi dipoi fino agli ultimi tempi.
</p>

<p>
Or prego vossignoria a considerare se possa rifiutarsi un'intelligenza e spiegazione
de' sacri testi, pur troppo chiari in se stessi, avuta nella Chiesa fin dal primo secolo, e tramandata
a noi senza interruzione veruna di secolo in secolo da' santi padri e dal senso
comune ed universale della Chiesa senza taccia veruna, anzi con approvazione e con
sentimento generale, quale è questa de' Cattolici romani nella sopraccennata materia;
se possa, dico, rifiutarsi come falsa e non accettarsi come vera; e se al suo confronto
possa stimarsi vera la spiegazione contraria, nata nel secolo prossimo passato, e riprovata
da un Concilio generale come repugnante alla dottrina cattolica, abbracciata in
tutti i secoli dalla Chiesa di Dio? Per me stimo che niuno vorrà discostarsi da una tale
verità qual è questa, se disappassionatamente vorrà giudicarne.
</p>
</div>

<p>
Lo Stenon divenne non solo caldo nel professare, ma anche nel propagare
la fede, e varj suoi compatrioti convertì. Passando pel primo anatomista
e uno de' migliori filosofi, era carezzato e dai letterati e dai principi: dopo
otto anni si vestì sacerdote, visse in rigorosissima penitenza, fu fatto vescovo
Titopolitano, e morì in odore di santità al 25 novembre 1686<a class="tag" id="tag342" href="#note342">[342]</a>.
</p>
</div>

<div class="chapter">
<p>
<span class="pagenum" id="Page_313">[313]</span>
</p>

<h2><a id="disc50"></a>
DISCORSO L.

<span class="smaller">IL SECOLO XVII. FILOSOFI. IL QUIETISMO.</span>
</h2>

<p>
Da un secolo e mezzo le discordie originate dalla Riforma sovvertivano
tutta l'Europa, dove più dove meno sanguinose, e peggio nel paese
dove prima era stata annunziata. Perocchè la Germania, campo di battaglie
e teatro di dissoluzioni fin dal primo momento, vide alfine prorompere
la guerra che si chiamò dei Trent'anni, dove scopo ostentato era la
libertà de' credenti; scopo vero, la libertà de' principi di introdurre qual
religione volessero. Paesi intieri rimasero spopolati, molti castelli divennero
tane di lupi e la civiltà di quel popolo che avea primeggiato nel
medioevo, restò affogata nel sangue. Alle due parti spossate caddero alfine
le armi di mano, e la pace di Westfalia, conchiusa nel 1648, fu la prima che
si combinasse non più, secondo il patto religioso del medioevo, in nome del
vangelo e della repubblica cristiana e secondo la prevalenza del papato o
dell'impero, ma dietro ad un nuovo diritto politico e al concetto dell'equilibrio
materiale fra le potenze. Trent'anni di strazj aveano convinto che
ormai una religione non poteva abbattere l'altra, e perciò nella pace si
stabiliva che la cattolica, la luterana, la calvinista fossero egualmente tollerate,
però entro i confini territoriali che aveano allora. Non si metteano
dunque d'accordo le parti, ma si obbligavano a cessare d'osteggiarsi. Costituendo
legalmente come protestante tanta parte d'Europa, toglievasi ai
papi la speranza di ricondurla all'unico ovile. La Chiesa non recede mai,
per venerazione degli eventi, da ciò che legittimamente una volta possedette,
per quanto le convenzioni internazionali anche più solenni violino
il suo inalienabile diritto. Pertanto Innocenzo X riprovò il trattato
di Westfalia<a class="tag" id="tag343" href="#note343">[343]</a>, destituendolo d'ogni effetto, non perchè non desiderasse
la pace, non l'avesse anche sollecitata con ogni studio, ma come pregiudicevole
alla religione e alla salute delle anime, giacchè vi si professava
un canone assolutamente immorale, cioè che padrone della religione fosse
colui ch'era padrone del paese. Dal qual canone nacque il despotismo sulle
coscienze, che portò una tirannia, qual mai, dopo caduto il paganesimo, non
era pesata sul mondo civile, finchè, spente le vivaci credenze nell'indifferenza
<span class="pagenum" id="Page_314">[314]</span>
del dogma, i principi poterono decretare quello che vollero, senza
che ai popoli importasse di resistere.
</p>

<p>
A questa pace finisce il rialzamento che la Chiesa cattolica avea ripigliato
dopo il Concilio di Trento. Il principato temporale se ne compì e consolidò.
Clemente VIII (1592-1605), che riaperse la Chiesa ad Enrico IV, e mediò la
pace di Vervins, nel suo giubileo godette della conversione di molti Ebrei e
Musulmani, e ricuperò Ferrara ch'era stata data in feudo; come Urbano VIII
recuperò Urbino, Montefeltro, Gubbio, Pesaro, Sinigaglia; e fedele alla
bolla <i>Admonet vos</i> di Pio V, che vietava di infeudar possessi ecclesiastici,
li negò a' suoi Barberini, accontentandosi d'arricchirli di denari. Già Camerino
era stato ripreso da Paolo III nel 1539; poi Innocenzo X nel 1649
riebbe Castro e Ronciglione; restando così compiuto lo Stato Pontifizio secondo
la bolla di Pio V, con quanto territorio bastasse ad esercitare liberamente
l'augusta sovranità papale.
</p>

<p>
Quasi ristoro alle tante perdite, ampiamente si diffuse la Propaganda,
che pose nuove sedi al Brasile, nella California, ai due lembi dell'Africa
e nelle sue isole; i Gesuiti si spinsero nel Tibet, fra i Birmani, a Siam, a
Malacca, al Tonchin, alla Cocincina.
</p>

<p>
Ma cominciavano le riotte interne, e i principi anche cattolici non rispettavano
più la supremazia religiosa, e negavano ai papi fin i riguardi di
sovrani.
</p>

<p>
Nelle conferenze che precedettero la pace di Westfalia avea avuto gran
mano il cardinale Fabio Chigi senese, che poi divenne papa col nome di Alessandro
VII. Un M. Lebrun stampò a Ginevra, colla data dell'Aja 1686, un
viaggio in Isvizzera, ove narra che, nelle lunghe trattative co' principi e ministri
protestanti, esso cardinale avea concepito stima della loro religione; e
mentre prima avea pubblicato, col pseudonimo di Ernesto Eusebio, il <i>Giudizio
d'un teologo</i> ove bistratta i dissidenti, allora rimase convinto che nelle
loro dottrine nulla vi ha d'ereticale. Non spingeasi però più avanti, sinchè il
conte Pompeo, suo prossimo parente, finì d'aprirgli gli occhi. Viveva questi
in una terra di Germania, venutagli per eredità materna; e il nunzio, colà
andato a trovarlo, vi passò seco tutto un inverno. Dove entrati a parlare di
religione e avutone molti colloquj, diedero mano alla Bibbia colle postille del
Diodati, e dopo molto disputare caddero d'accordo che la religione protestante
è la vera, ed il nunzio promise al suo parente di abbandonare l'errore dopo
uscito di nunziatura, e di venir a raggiungerlo e abjurare la religione romana.
Il conte Pompeo andò infatti a Orange, dove fece pubblica professione
di protestante, del che si levò rumore in tutta Europa; ma presto a Lione
morì avvelenato. Di ciò rimase atterrito il nunzio, che poi fatto cardinale
e primo segretario della camera apostolica, mutò risoluzione, pure si conservò
calvinista nell'anima, e molte stampe in Fiandra lo asserivano.
</p>

<p>
Tutte queste doveano essere baje de' giornalisti del tempo; e quand'era
<span class="pagenum" id="Page_315">[315]</span>
scarsa la stampa accadeva facilmente che notizie false durassero tanto
da parer verità. Ma avvertiremo che Sorbière, rispondendo a un tale che
aveagli scritto, se andasse a Roma, vi scorgerebbe cose che lo farebbero
tornare nella chiesa riformata, afferma non avervi veduto nulla che non
lo edificasse, e singolarmente ammira il santo padre, e la sua conversazione
affatto famigliare. E che alcuni gentiluomini inglesi avendolo visitato, e inginocchiatisi
secondo l'uso, egli, saputo ch'erano protestanti, disse: «Su:
alzatevi: non voglio commettiate un'idolatria secondo l'opinione vostra.
Non vi darò la mia benedizione, giacchè non credete quel ch'io sono,
ma pregherò Dio che vi renda capaci di riceverla»<a class="tag" id="tag344" href="#note344">[344]</a>.
</p>

<p>
Raccontasi pure che, quando fu eletto papa, non voleva essere posto
in San Pietro per la solita adorazione de' cardinali, e durante quest'atto
tenne un gran Crocifisso, perchè a quello si dirigesse l'adorazione. Spogliandolo
per indossargli le vesti papali, scopersero sulla sua pelle un aspro
cilicio: subito fe prepararsi il feretro, e lo teneva sotto il suo letto. Compì
fabbriche suntuose, tra cui il colonnato di San Pietro, e meditava raccogliere
in Roma un collegio de' maggiori dotti per valersene nelle controversie della
fede, e a confutar le opere eterodosse. Dovevamo far conoscere questo pontefice,
poichè tanto male ne fu detto dacchè nacquero acerbe quistioni colla
Francia.
</p>

<p>
Se sul modo di coesistere la Chiesa collo Stato aveano sospeso di contendere
i principi coi papi finchè entrambi minacciati da nemico comune, ora
tornavasi a discutere se il papa sia superiore al Concilio, se abbia primazia
sopra le corone onde proteggerne l'autorità e impedirne gli abusi. La Francia
voleva restar cattolica, ma a patto che la Chiesa non s'ingerisse nello Stato;
ed anche persone dotte e savie credeano, senza rompere l'unità, si potrebbe
istituire una chiesa nazionale, avente a capo il re, a giudici le assemblee del
clero; formando così una Chiesa <i>gallicana</i>, non segregata, ma distinta dalla
Chiesa <i>oltremontana</i>.
</p>

<p>
Infinite scritture si pubblicarono in proposito, e minacciavasi uno scisma,
non in nome della libertà umana, ma dell'assolutismo principesco. Il cardinale
Richelieu, ministro di Francia, avea sperato che quelle novità gli
procaccerebbe la dignità suprema; e attraversatone, diede alla Corte romana
quegli smacchi e quelle noje, con cui i potenti sogliono punirla dell'aver
ragione. Re Luigi XIV poi, che introduceva e faceva ammirare il despotismo
amministrativo, non voleva aver meno autorità nelle cose sacre che
n'avessero i protestanti.
</p>

<p>
L'uccisione di un domestico del cardinale di Estrée a Roma diede occasione
al re di pretendere soddisfazioni chiassose, che ad Alessandro VII parvero
tanto più indecenti, in quanto che esso Luigi sopportava i vilipendj recatigli
dal gransultano, che al suo nunzio De la Haye fece dar la bastonatura
in Costantinopoli.
</p>

<p>
<span class="pagenum" id="Page_316">[316]</span>
Radunatosi poi nel 1682 il clero francese, pubblicò la famosa Dichiarazione,
che si tenne come simbolo della Chiesa Gallicana, sebbene in fatto non
sia che una consulta di diritto canonico; dove, sancendo la onnipotenza
del re, stabilivasi come antica consuetudine di Francia che la decisione del
papa in materia di fede non sia irreformabile se non quando v'intervenga
il consenso della Chiesa: il re gode il frutto de' benefizj vacanti, sinchè
gl'investiti non abbiano prestato il giuramento.
</p>

<p>
Luigi, che alla scenica sua magnificenza voleva accoppiare le campagne
teologiche<a class="tag" id="tag345" href="#note345">[345]</a>, forte nella decisione del parlamento, che avea decretato non
dover nessuno esser superiore al re, decretò che questi articoli fossero legge
dello Stato, vietando d'insegnar altrimenti; e volle estenderli anche ai paesi
che novamente acquistava.
</p>

<p>
Era una nuova fase del conflitto fra Chiesa e Stato: e trentaquattro soli
vescovi, ligi al re e radunati per comando del re, pretendevano insegnare
alla Chiesa e al capo di essa quel che può o non può.
</p>

<p>
E il fatto e il modo spiacquero al nuovo papa Innocenzo XI, che ricusò
confermare i nuovi vescovi di Francia; e quando Bossuet, al modo d'un
nostro contemporaneo, gli scriveva a nome de' vescovi, esortandolo «a cedere
alla volontà del più cattolico dei re, e mostrare la bontà in un frangente,
dove non c'era luogo a mostrar coraggio», Innocenzo rispondeva:
<i>Adversus vos ipsos potius pugnatis dum nobis in ea causa resistitis, in qua
vestrarum Ecclesiarum salus ac libertas agitur</i>. Il re, oltre assalirlo con
molte scritture, mossegli querela per le franchigie. Gli ambasciatori aveano
ottenuto l'immunità in Roma, per modo che i loro palazzi e le vicinanze
fossero esenti dalla giustizia del paese. Tale garanzia, opportuna in tempi
di violenza, degenerò in modo, che que' palazzi co' giardini e le piazze circostanti
divennero asili di furfanti o di delinquenti, che di là insultavano
le leggi e i magistrati; al punto che Roma ormai tornava un ricovero di
ribaldi, tanto più che i cardinali e principi paesani pretendeano altrettanto.
</p>

<p>
Innocenzo XI pensò ripararvi col non ricevere più nessun ambasciatore se
non rinunziasse quella franchigia. E i più vi s'aquetarono, ma non Luigi; e
col diritto del forte, ordinò al Lavardin nuovo suo ambasciatore, facesse la
sua entrata con ottocento armati, coi quali vigilava i contorni del palazzo
di Francia: e poichè il papa ricusava riceverlo, e se entrasse in chiesa i
preti ne uscivano, Luigi occupa Avignone, e minaccia mandare un esercito
a Roma.
</p>

<p>
Qui il solito urto fra una coscienza ferma e una forza prepotente; fra il
<i>vogliamo</i> d'un armato, e il <i>non possiamo</i> d'un inerme. Ma le chiese di
Francia restavano senza vescovi; l'idea d'uno scisma sbigottiva i timorati;
tanto che il re dovette suggerire ai nuovi vescovi atto di sommessione,
come fecero; poi si cessò d'applicare gli editti repugnanti alle libertà ecclesiastiche,
e tutto fu rappacificato.
</p>

<p>
<span class="pagenum" id="Page_317">[317]</span>
I Francesi, ligi sempre al re, non è ingiuria che non dicessero contro
Innocenzo XI, e applausi a quelle fastose brutalità di Luigi XIV; i giornali
riboccavano di contumelie al papa, fin a dire che, per isfavorire la Francia,
avesse protetto i Protestanti, da Luigi perseguitati, e fosse protestante egli
stesso<a class="tag" id="tag346" href="#note346">[346]</a>; e Voltaire lo chiamò «il solo pontefice di quel secolo che non
sapesse acconciarsi ai tempi». Onorevole imputazione!
</p>

<p>
Innocenzo XI soppresse un <i>Officio dell'Immacolata Concezione della SS.
Vergine nostra signora, approvato dal sommo pontefice Paolo V</i>, ecc.
Milano, 1615. Subito i Gallicani fecero stampare questo decreto del 17 febbrajo
1678, con un altro ove abrogava varie indulgenze, e volevano da ciò
dedurre la fallibilità del papa. Ora quell'Officio era già vecchio, e approvato
e usato, ma nell'edizione milanese vi si erano aggiunte cose false o temerarie,
e su queste cadeva la disapprovazione.
</p>

<p>
E pur troppo in questi principeschi garriti ebbe ad occuparsi la curia
romana, più che nei grandi problemi morali e politici, che molto s'agitarono
e fuori e in seno della Chiesa. Perocchè questa età fu caratterizzata
dall'indipendenza con cui le nazioni straniere, e specialmente Francia e
Inghilterra che dalle turbolenze interne erano state impedite di prender
parte al movimento scientifico del secolo precedente, venivano ad empire
il vuoto lasciato dal cadere della scolastica, mediante artifiziali combinazioni
filosofiche, sempre disapprovando il passato, e aspirando a un rinnovamento,
parte con fantasie proprie, parte con reminiscenze; tanto più
dacchè il protestantesimo avea dalla teologia separato la filosofia, e questa
tendeva a stabilire la ragione come giudice suprema ed assoluta finanche
delle cose che spettano al mondo sopranaturale: e se non negavansi ancora
i principj generalmente ammessi, e riveriti, si scassinavano però col dubbio.
</p>

<p>
Renato Cartesio (1596-1650) volle staccarsi affatto dal passato, ed emancipare
la ragione umana da ogni idealità oggettiva intromettendo il dubbio
scientifico a tutto, eliminando dalle scienze ogni autorità fuor della ragione
pura, ogni criterio della verità fuori dell'evidenza: non si cerchi quel
che pensarono altri o che supponiamo noi sopra l'oggetto de' nostri studj,
ma ciò che possiamo vedere con chiarezza, dedurre con sicurezza.
</p>

<p>
Così rimetteva in dubbio ogni cosa; libri, uomini, se stesso, perfin la morale;
costituendosene una provisoria, che consisteva in obbedire alle leggi e
costumanze del paese pur conservando la religione propria; compiere con
risolutezza ogni atto ben deliberato, quantunque in se dubbioso; moderare
i proprj desideri, educare la propria ragione.
</p>

<p>
Già Galileo avea scritto al padre Castelli: «Il dubitare in filosofia è
padre dell'invenzione, facendo strada allo scoprimento del vero»<a class="tag" id="tag347" href="#note347">[347]</a>. Ma
se il dubbio logico è universale, non resta veruna certezza, e ne nasce quella
discordia di sistemi, quella anarchia di pensamenti che formano il preciso
opposto del metodo cattolico, il quale mette per fondamento ideale il verbo
<span class="pagenum" id="Page_318">[318]</span>
rivelato, per criterio irrevocabile di certezza la rivelazione, e per guida di
dottrina la voce del sacerdote; col che porta a credere all'esistenza nostra
e degli altri uomini e di Dio, e alla redenzione e alla Scrittura, e a molti
fatti. È dunque forza o essere illogici, o cadere nel pretto scetticismo ripudiando
l'evidenza naturale dell'intelletto. E per non cadere nello scetticismo
stillò argomenti Cartesio. Provato che Dio esiste perchè noi ne abbiam l'idea,
ne induce che esiste il mondo perchè altrimenti Dio c'ingannerebbe facendo
c'ingannassero i nostri sensi, da lui creati. Non riconosce però un intimo
nesso fra le cose e il loro concetto; v'è un dualismo dell'anima e del corpo,
da cui deriveranno le cause occasionali di Malebranche. Cartesio non previde
certo le conseguenze disastrose che ne trarrebbero i suoi successori, e come
aprisse la via al sistema panteistico e al vezzo che ciascuno si crei una
scienza, la quale porti in se stessa la ragione della propria certezza e la
cognizione di Dio. Anzi egli era religioso, e mentre passionavasi attorno al
suo <i>Metodo di ricerche</i>, fe voto di pellegrinare alla santa casa di Loreto, e
v'andò a piedi da Venezia con tutta la devozione nel 1624, passando poi al
giubileo a Roma.
</p>

<p>
Mentre il Fardella chiama analisi divina la cartesiana, il Gioberti non
trova frasi sufficienti per riprovare l'inettitudine, l'ignoranza, la leggerezza
di Cartesio, i continui suoi parologismi nell'attuare l'opera più assurda,
qual è piantare il dogmatismo sopra lo scetticismo, considerare il niente
come origine di tutte le cose: e l'imputa d'aver introdotto il psicologismo,
che costituisce l'eterodossia moderna. I delirj della scolastica e la degenerazione
de' monaci faceano (al dir di Gioberti) sentire il bisogno d'una
riforma. Nella ricerca di questa si traviò, e i Tedeschi precipitaronsi alla
negazione dell'idea, volendo risalire immediatamente all'espressione scritta
del vero ideale, senza il sussidio della parola, cioè della Chiesa, e così interrompendo
la continuità storica dell'idea. Con ciò si tolse anche ai futuri di
più racquistare l'idea, per quanto i Tedeschi ne sieno invaghiti, poichè
l'eresia è il psicologismo religioso, padre del filosofico e fonte d'ogni errore.
</p>

<p>
Pare al Gioberti che, in Italia, il terreno fosse più che in Germania disposto
a ricevere il seme luterano, almeno fra le classi colte, mentre le altre se ne
mostrarono sempre repugnanti; i Soccini adopravano il principio protestante,
non più a sorvertire gli ordini e i riti cattolici, ma l'ontologia cristiana.
Cartesio fe il terzo passo trasportando le dottrine protestanti nel campo
filosofico, applicando, come Lutero, l'analisi senza sintesi anteriore, non
solo alla fede ma alla ragione<a class="tag" id="tag348" href="#note348">[348]</a>. Anzi, mentre il protestantesimo accetta
l'autenticità della Bibbia e le verità morali connaturate allo spirito dell'uomo,
Cartesio dubita di tutti i veri, e così si toglie ogni sussidio a riedificare la
scienza, mentre crede poterlo fare col solo studio di se stesso, e dedurre
l'essere dal proprio pensiero. Di là derivò il vizio principale di tutta la filosofia
moderna, il psicologismo, che conduce di necessità al sensismo e a
<span class="pagenum" id="Page_319">[319]</span>
tutte le miserabilità della scienza odierna. E Cartesio fu sensista ne' principj e
nel metodo, e da lui derivano Locke, che alla psicologia tolse anche la base
ontologica; Spinosa, che cerca una ontologia nuova, staccata dalla tradizione;
Kant e Condillac, che rigettano l'ontologia, tutto lo scibile riducendo alla
psicologia, e alla cognizione danno le qualità del senso; infine gli scettici
assoluti, che negano la possibilità d'ogni psicologia o dogmatica e d'ogni ontologia,
cioè tutto il reale e tutto lo scibile.
</p>

<p>
Non tralasceremo di dire come il nostro Bruno nella filosofia, il nostro
Galileo nella fisica avessero precorso Cartesio: il nostro Ochino avesse già
esposta la famosa sua formola <i>Io penso, dunque esisto</i><a class="tag" id="tag349" href="#note349">[349]</a>; pure la influenza
di lui fu immensa, ponendosi a capo de' pensatori moderni. Se,
dal pensiero e dall'estensione ben separati fe produrre due serie di fatti
perpetuamente distinti, onde il distacco delle scienze spirituali dalle fisiche,
pure al sensismo di Bacone opponeva le idee innate, e sui fenomeni interni
volgeva l'attenzione, dagli Inglesi tenuta unicamente sugli esterni: e se,
affacciandosegli questioni religiose, rispondeva «Ciò non mi riguarda»,
è pur vero che, attenendosi alla filosofia platonica, rischiarò la via che
conduce a Dio, esclamando: «Cosa imperfetta, incompleta, dipendente
da altri sono io; che tende e aspira continuamente a qualcosa di migliore
e più grande; ma le grandi cose a cui aspiro le possiede attualmente o
infinitamente colui da cui io dipendo»<a class="tag" id="tag350" href="#note350">[350]</a>.
</p>

<p>
Ma i discepoli, pretendendo applicar la sua dottrina, cadeano nel panteismo
e nell'epicureismo. Gassendi provenzale (1592-1655), grand'avversario della
scolastica, fe da Dio creare soltanto gli atomi, dal cui concorso si formò
quanto vediamo; l'anima stessa non è che un'attenuazione della materia:
sicchè riconoscendo solo il lavoro della natura, resta negato il soprasensibile.
Nella morale esaltò Epicuro e Lucrezio, pure volendoli purificare da buon
prete com'era.
</p>

<p>
Malebranche (1638-1715) distingue le idee dalle sensazioni e anche dai
sentimenti; ma l'esistenza reale de' corpi esterni non trae certezza che dalla
rivelazione; e tra essi e gli spiriti non sussiste altra correlazione se non quella
che stabilisce Dio; ed essi sono mera causa occasionale delle sensazioni.
</p>

<p>
Baruch Spinosa ebreo (1632-77) definisce la sostanza ciò ch'è in sè,
e che si concepisce per sè; <i>per substantiam intelligo id quod in se est et
per se concipitur</i>. La sostanza è dunque necessaria e infinita, e perciò una
e indivisibile; è Dio.
</p>

<p>
Una sostanza non può essere senza attributi; ed essendo infinita, non può
aver che attributi infiniti. Adunque Dio ha un numero infinito d'attributi
infiniti. Fra essi noi possiamo discernerne due soli: l'estensione infinita, il
pensiero infinito.
</p>

<p>
L'aver estensione infinita non implica che Dio sia corporeo e in conseguenza
divisibile: per l'estensione infinita si sottrae ad ogni divisione.
<span class="pagenum" id="Page_320">[320]</span>
Anche quanto al pensiero, Iddio non ne ha altro che l'essenza sua stessa: sicchè
quando per metafora parlasi dell'intelletto divino, non s'ha a confondere
coll'intelletto umano, come chi parla dell'ariete dello zodiaco nol confonde
coll'ariete dell'armento. Stentiamo, è vero, a non riferire a Dio le nostre
proprie facoltà; ma se il triangolo potesse pensare, direbbe che Dio è eminentemente
triangolare.
</p>

<p>
Estensione infinita ma non divisibile, pensiero infinito senza intelletto,
Iddio dev'essere considerato come libero, purchè non si sbagli su questa
parola. Creder che Dio abbia a scegliere, attribuirgli una libertà d'indifferenza,
supporre che a voglia acconci certi mezzi a certi fini, è grossolano
errore. La libertà di Dio è quella virtù che fa che tutto proceda da Dio
appunto come ne procede: gli svolgimenti di Dio gli sono inerenti, come
al triangolo le sue proprietà: in conseguenza tutto e bene qual è: tutto è
per lo meglio: tutto vien da Dio, tutto è per Dio, tutto è Dio: Dio è la causa
efficiente, immanente di quanto esiste.
</p>

<p>
Dio è <i>natura naturante</i>. Che se questa, sostanza infinita con infiniti
attributi, si rivela pei due attributi dell'infinita estensione e del pensiero
infinito, questi attributi manifestansi con modi; donde la <i>natura naturata</i>,
il mondo. Non già che v'abbia creazione. Immobile nella sua pienezza infinita,
tutto essendo uno, fra i modi degli attributi e gli attributi non v'è
procedenza, ma grado. I modi dell'attributo che è l'estensione infinita,
sono i corpi: quei dell'altro attributo son le idee, gli spiriti, le anime.
</p>

<p>
Fra questi due modi si ravvisa un costante parallelismo: corpi ed anime
non essendo altro che i modi di due attributi spettanti ad una sostanza
unica. E però tale dualità di corpi ed anime trovasi dapertutto, fin anche
nei minerali.
</p>

<p>
Considerato distintamente in mezzo all'universalità delle cose, l'uomo è
un modo complesso dell'estensione e del pensiero divino; l'anima sua è una
idea, una successione d'idee divine. E poichè ogni idea ha un ideato, cioè un
oggetto, il corpo è appunto l'oggetto dell'idea, che è l'anima. L'anima è il
corpo che pensa sè; il corpo è l'anima che sente sè. Il corpo non può
determinare l'anima al pensiero, nè l'anima il corpo al movimento. Dio,
sostanza e dell'anima e del corpo, fa l'armonia di quella con questo; non
potendo avvenire nulla in Dio, estensione del nostro corpo, che non si rifletta
in Dio, pensiero dell'anima nostra.
</p>

<p>
All'uomo così concepito spetta la conoscenza. La quale talora è adeguata,
come quella che abbiam dallo spirito; talora inadeguata, come quella che
abbiamo dal corpo. La conoscenza ha gradi, opinione, immaginazione, ragione,
ma l'errore essendo solo una negazione, ogni conoscenza in noi è
divina, ogni idea è idea di Dio.
</p>

<p>
Con una conoscenza tale è delirio parlare di libertà. La volontà non è che
il giudizio, e tra il fare e il patire non corre altro divario che quello fra
<span class="pagenum" id="Page_321">[321]</span>
l'idea chiara e la confusa. Ogn'altra libertà fuor dell'idea distinta che abbiamo
della causa della nostra azione, è chimera d'ubriaco. Dio determina
tutto in noi; noi siamo argilla in man del vasajo; l'uomo è un automa spirituale.
S'egli si lamentasse d'aver ricevuto da Dio un naturale malvagio,
sarebbe come se il circolo si lagnasse di non aver le proprietà della sfera.
Si dirà che dunque, se pecca, è scusabile? Se con ciò vuolsi dire che non
ecciterà la collera di Dio, sta bene, giacchè Dio non può irritarsi; se dire
che è degno della beatitudine, è un'insensatezza; chi fu morsicato da un
cane rabbioso è certo scusabile, eppure a buon dritto viene soffogato: così
colui che non può domare le proprie passioni è scusabile, ma pure bisogna
sia privato della vision di Dio. Cadesi nell'antropomorfismo se si concepisce
Dio come un giudice che premia e castiga. Dio va considerato assolutamente
e puramente come Dio: la qualità dell'opera conviene apprezzare, non la
potenza dell'operajo; giacchè l'opera porta le sue conseguenze necessariamente,
come è naturale al triangolo che i suoi tre angoli formino due retti.
</p>

<p>
Voi vi avete ravvisato il panteismo materialista del nostro Bruno.
</p>

<p>
Lo Spinosa dichiara venerabile la teologia per l'obbedienza e la fede, ma le
si metta accanto la filosofia, che dalla sola ragione chiede la verità e la certezza.
Le pratiche religiose nascono da timore, e perciò son indipendenti
ne' governi liberi. Lo Stato ha diritto di regolare e la filosofia e la religione.
Le religioni son parto dello spirito umano, relative alle circostanze, e convengono
a Dio purchè guidino gli uomini alla virtù. Non miracoli, non
profezie; alla salute non è necessario credere a Cristo; la tranquillità dello
spirito è la maggior aspirazione dell'uomo, che in questo ragionato egoismo
evita le agitazioni recate dalla compassione, nè cerca l'amor di Dio o quel
de' suoi simili.
</p>

<p>
Così lo Spinosa tirava francamente le conseguenze de' principj cartesiani,
davanti alle quali erasi arrestato Malebranche. Mentre poi Cartesio portava
l'esame sull'interno dell'uomo, sull'esterno lo fissò Locke, che popolarizzando,
o piuttosto vulgarizzando la metafisica, fu vero padre dei sensisti;
non riconoscendo altra rivelazione che la rivelazione dei sensi; la morale
riducendo tutta a religione, e religione è il calcolo dell'interesse. Malebranche
dunque, a forza di pensar al creatore, smarriva il senso della creazione,
considerando Iddio come causa non solo efficiente ma immanente: Locke
s'inorgogliva nella potenza del me, fino ad annichilar Dio.
</p>

<p>
Continuatore dell'empirismo politico del nostro Machiavello, che cerca la
riuscita non badando alla giustizia, fu l'inglese Hobbes (1578-1679), che alle
discordie rivoluzionarie del suo paese volle por rimedio la tirannia, asserendo
perversa l'umana natura, e quindi necessaria la forza dello Stato, ch'e' personifica
nel Leviatan, animale enorme, traente vita da congegni politici. Non
vede dunque che sensazioni, interesse, macchinamenti, guerra di tutti
contro tutti; il cristianesimo limita a credere che Gesù Cristo fu mandato
<span class="pagenum" id="Page_322">[322]</span>
a fondare il regno di suo Padre: ma la Chiesa dev'esser nazionale, e
sotto la dittatura dello Stato, ch'è interprete supremo delle Scritture, acciocchè
il senso non ne resti abbandonato al talento individuale. Che se il
principe volesse cambiar religione, bisogna obbedirgli. Si vale dunque di
Dio soltanto per togliere anche l'ultimo appello alla libertà dell'uomo.
</p>

<p>
Dal cartesianesimo prese le mosse anche il maggior pensatore di quell'età,
Leibniz (1646-1716), ma per giungere a confutare il sensismo di Bacone e
di Cartesio, e provare le verità cristiane mediante la scienza; all'idea di
sostanza oppone quella di forza, di causa sostanziale; e mostra come la
fede concilii in un mistero la coesistenza del finito e dell'infinito, della
libertà e della necessità, della creatura e del creatore.
</p>

<p>
Più positivo Bacone (1561-1626) già prima avea voluto ai sistemi della
filosofia razionale, dell'empirica, della superstiziosa, surrogare l'investigazione
de' fatti, le classificazioni, il metodo: indica le fonti degli errori; vuole
si colga la natura sul fatto, si combinino i fenomeni, si classifichino, e coll'induzione
si arrivi alla reale loro intelligenza. Allora dispone l'universo
sapere secondo un albero enciclopedico, riferendolo alle tre facoltà della
memoria, della fantasia, della ragione. I razionalisti lo magnificarono come
il primo che rompesse apertamente col medioevo; eppure tanti dei nostri
l'aveano preceduto<a class="tag" id="tag351" href="#note351">[351]</a>.
</p>

<p>
Perocchè il vero risorgimento fu opera degli Italiani, in quell'esuberanza
di vita intellettuale e materiale, che traevano da tanti centri di civiltà e politica
quant'erano le repubbliche e i principati nostri. Che se gl'ingegni del
Bruno, del Telesio, del Campanella, del Cesalpino non piantarono sistemi
dottrinali, molto contribuirono ad emancipare il pensiero dall'autorità. Ma
ormai i nostri non sapevano che camminare sulle orme straniere, e non
abbiamo nomi da pareggiare a quei sommi, per quanto mostrino ingegno
e vigore; imitatori anzichè copisti, e vogliosi di trasformare anzichè riprodurre,
e di infonder nuova vita alle cose morte, pure a queste attengonsi,
anzichè a cercare il vero collo studio immediato delle cose conoscibili. Che
se anche talvolta diedero lampi splendidissimi, facilmente scivolano nel
paradosso; nè piantarono verun sistema che comprendesse verità bastanti a
signoreggiare l'intelletto, il quale, se ammira un momento le bizzarrie, non
riposa che nell'ordine.
</p>

<p>
Ad originalità vedemmo pretendere Tommaso Campanella, prima di Bacone
tentando fondare una filosofia della natura sopra l'esperienza. Venera
la rivelazione, fondamento della teologia, mentre della filosofia è
fondamento la natura: ammira san Tommaso e Alberto Magno, ma la sua
procellosa insofferenza lo porta alle temerità della logica; riprova i Gentili,
non approva i Cristiani, i quali <i>ex parte christianizant et ex parte gentilizant</i>:
disgustato dei Peripatetici, predilige il Telesio per la sua libertà
del filosofare; scriveva al granduca Ferdinando II, lodando i padri suoi
<span class="pagenum" id="Page_323">[323]</span>
che, col rivocar la platonica, avessero sbandito la filosofia aristotelica, e
sostituito ai detti degli uomini l'esperienza della natura. «Io con questo
favore ho riformato tutte le scienze secondo la natura e la scrittura dei
codici di Dio. Il secolo futuro giudicherà di noi, perchè il presente sempre
crocifigge i suoi benefattori; ma poi resuscitano al terzo giorno del
terzo secolo». E mandandogli da Parigi le sue opere, «Vedrà (dice)
che in alcune cose io non mi accordo con l'ammirabile Galileo, suo filosofo
e mio caro amico e padrone. Può stare la discordia degli intelletti
con la concordia della volontà di amendue; e so che è uomo tanto sincero
e perfetto, che avrà più a piacere le opposizioni mie: (del che tra me e lui
c'è scambievole licenza) che non delle approvazioni di altri» (6 luglio 1638).
</p>

<p>
Secondo lui, tutto il creato consta di essere e non essere; l'essere è costituito
di potenza, sapienza, amore, cui scopo sono l'essenza, la verità, il
bene, mentre il nulla è impotenza, odio, ignoranza. L'Ente supremo, nel
quale le tre qualità primordiali sono une, benchè distinte, nel trar le cose
dal nulla trasferisce nella materia le inesauribili sue idee, sotto la condizione
di tempo e di spazio; e vi comunica le tre qualità che divengono principj
dell'universo sotto la triplice legge della necessità, della previdenza, dell'amore.
Così procedendo per triadi, contro i machiavellici difende la libertà
del sapere e i diritti della ragione; contro gli scettici stabilisce un dogmatismo
filosofico sopra il bisogno che la ragione prova di raggiungere la
verità.
</p>

<p>
Fu egli panteista? No nell'intenzione, giacchè professa aver Dio creato le
cose finite dal nulla, da sè e non della sostanza di sè<a class="tag" id="tag352" href="#note352">[352]</a>: bensì è panteista
di conseguenza, dicendo che Dio crea per una certa emanazione. Che se
l'uomo possiede un'intelligenza immortale, quanto meglio il mondo che è
più di tutti perfetto? Che tutto abbia vita e sentimento gli sono prova la
calamita e il sesso delle piante, e con eloquenza dipinge le simpatie della
natura e l'effondersi della luce in tutte le parti con un'infinità d'operazioni
che non è possibile si compiano senza voluttà.
</p>

<p>
Cartesio, il quale pur era tutt'altro che avverso alle novità, scrive: «Quindici
anni fa ho letto il libro <i>De sensu rerum</i> e altri trattati del Campanella,
ma fin d'allora trovai sì poca solidità ne' suoi scritti, che non ritenni
memoria di cosa alcuna. Non saprei ora dirne altro se non che, quelli che
si smarriscono affettando battere strade straordinarie, mi pajono meno
compatibili di quelli che si smarriscono in compagnia di molti altri».
E in fatto il Campanella ricorreva perfino alle arti occulte.
</p>

<p>
Solo pel nome illustre nella letteratura e nella giurisprudenza citerò
Gian Vincenzo Gravina (1644-1718) che, nella prima gioventù stando a
Roma in casa di Paolo Coardo torinese, che fu poi cameriere di Clemente XI,
conobbe molti insigni personaggi, coi quali disputava principalmente sulla
morale lassa. Sulla quale stese poi il trattato <i>De corrupta morali doctrina</i>,
<span class="pagenum" id="Page_324">[324]</span>
mostrando che i fautori di questa recano alla Chiesa maggior male che gli
eresiarchi. L'opera levò rumore, e il padre Concina la inserì quasi tutta nel
suo trattato <i>De incredulis</i>.
</p>

<p>
E poichè siamo a poeti, non tacerò Tommaso Ceva milanese (1648-1736),
tutto pietà nei suoi versi latini, il quale canta che le eresie di Lutero e
Calvino nacquero dall'avere abbandonato Aristotele.
</p>

<p>
Fu nel combattere il cartesianesimo che acquistò forze Giambattista Vico
napoletano (1668-1744) e confutando il genio, genio riuscì. Non s'occupò
egli del primario problema della filosofia in sè, come da Pitagora a Malebranche
erasi fatto; bensì delle applicazioni, mostrando le attinenze di essa
colla filologia, la giurisprudenza, la storia, e come s'incorpori e manifesti
nel corso delle nazioni; cercando risolvere il dubbio col vero positivo,
creando una <i>scienza nuova</i> del diritto cristiano, la filosofia della storia.
</p>

<p>
Il Vico disapprova in Cartesio quel pretendere evidenza matematica in
verità che non la comportano; il metodo suo poter produrre critici, ma
nessuna grande scoperta; il disprezzo dell'erudizione portar disprezzo degli
uomini. Per contrario egli adopera mito, etimologie, tradizione, linguaggio
per riscontrare l'attuamento del diritto nella storia, e chiarire come questa
cammina per certi corsi e ricorsi sotto la guida della provvidenza.
</p>

<p>
Il maggior filosofo italiano, e un dei maggiori d'Europa dopo la Riforma
fu dunque gran cattolico, e profondamente istruito nella teologia, come
furono gli altri pensatori di quel secolo, Leibniz, Malebranche, Pascal,
Newton, Keplero, Cartesio, Fénélon, Bossuet; che tutti applicarono la
potenza della ragione e dello spirito a scoprire e intendere la verità, perpetuando
le grandi tradizioni filosofiche anche quando professavano d'emanciparsene;
credendo alla potenza della ragione, ma anche all'anima e a Dio.
</p>

<p>
Quel però che il Naudé e il Languet apponevano alla filosofia italiana
del <span class="scp">XVI</span> secolo, d'essere eccessiva (<i>nimia</i>), può dirsi anche della
cartesiana del secolo seguente col Gravina, il Vico, il Fardella. Leibniz
scriveva al presidente Des Brosses che <i>Itali et Hispani, quorum excitata
sunt ingenia, tam parum in philosophia præstant quia nimis arctantur</i><a class="tag" id="tag353" href="#note353">[353]</a>;
e ultimamente Eckstein<a class="tag" id="tag354" href="#note354">[354]</a> credea ne' nostri filosofi trovar un
occulto soccinianismo; mentre forse non era che predilezione per la fisica, e
disprezzo per le scienze razionali, mal confondendole colle inezie scolastiche:
ma poichè questo li traviò, nacque o paura o ribrezzo ne' pii e negli assennati
per le scienze speculative, e quindi il freno impostovi.
</p>

<p>
Le verità religiose dovettero necessariamente risentire delle filosofiche,
che alcuno introdusse, altri confutò anche in Italia. Nelle <i>difficultés
proposées à monsieur Steyaert</i>, opera d'un teologo cartesiano, cioè
Arnauld (IX parte, pag. 81) leggo «essersi trovate a Napoli persone, che
la lettura di Gassendi gettò nell'errore d'Epicuro sulla mortalità dell'anima».
E l'autore soggiunge che in fatto le Istanze di quel filosofo contro
<span class="pagenum" id="Page_325">[325]</span>
Cartesio possono ispirare tal errore a giovani mal fondati nella fede, perchè
sostiene che colla sola ragione non si colgono prove solide che l'anima sia
distinta dal corpo, più che come un corpo sottile da un grossolano.
</p>

<p>
Sappiamo infatti che a Napoli l'accademia degli Investiganti seguiva
molto Gassendi, onde varj giovani s'impigliavano nelle teoriche d'Epicuro e
Lucrezio, del che altamente si dolevano i frati, scontenti che le loro scuole
restassero non solo abbandonate ma derise. I lamenti raddoppiarono
quando il medico Tommaso Cornelio pose di moda Cartesio. L'Inquisizione
di Roma tentò introdurre nel regno suoi commissarj; e Monsignor Gilberto
vescovo della Cava rizzò tribunale e riceveva accuse e teneva proprio carcere,
molti costringendo ad abjurare<a class="tag" id="tag355" href="#note355">[355]</a>; ma la città si oppose, e nel 1692
le furono confermati i privilegi, cioè tolta al Sant'Offizio l'indipendenza
del processare nel regno.
</p>

<p>
Quel bizzarro ingegno di Trajano Boccalini, arguto critico degli errori e
delle tirannie del suo tempo, si mostra non solo avverso ai Riformati, ma
ad ogni tolleranza verso di essi, e fin alle dispute religiose.
</p>

<p>
Ma in generale è maraviglioso il silenzio che si faceva sopra le quistioni
de' Protestanti; benchè fervessero fin al sangue in una parte d'Italia, e mezza
Europa fosse volta sossopra dalla guerra di religione, non troviamo in
quello scorcio di secolo nè grandi campioni nè grandi avversatori della
Chiesa, nè le dottrine protestanti eccitavano più curiosità. I teologi nostri
d'allora erano troppo lontani dal vigore che mostravano i francesi. Il
cardinale Vincenzo Gotti bolognese dimostrò la verità del cristianesimo
contro atei, idolatri, ebrei, maomettani. Il padre Domenico Gravina di
Napoli combattè Marcantonio de Dominis, e dettò <i>Catholicæ præscriptiones
adversus omnes veteres et nostri temporis hæreticos</i>. Il padre Francesco
Brancati pure di Napoli trattò della predestinazione secondo sant'Agostino,
e della giurisdizione del Sant'Uffizio. Filippo Guadagnolo, lettore di
arabo e caldeo alla Sapienza, fu incaricato di tradurre in arabo la Bibbia,
come fece. Morì del 1656, e aveva pubblicato in latino (1631) un'apologia
della religione cristiana contro le objezioni di Ahmed-ben-Zin-Alabedin,
che dicono il miglior libro contro il maomettismo.
</p>

<p>
Fra i libri allora proibiti compajono: <span class="smcap">Riccamati Giacobo</span>, <i>Dialogo nel
quale si scoprono le astuzie con che i Luterani si sforzano d'ingannare le
persone semplici e tirarle alla loro setta: La scienza della salute, ristretta
in quelle due parole Pochi sono gli eletti</i>, tradotta dal francese dall'abate
<span class="smcap">Nicolao Burlamacchi</span>; <span class="smcap">Buonaventura</span> abate di Laurenzana, <i>Croniche della
riforma di Basilicata</i>; <i>Precipizj della Sede Apostolica, ovvero la corte di
Roma perseguitata e perseguitante</i>; <i>Ragionamento in materia di religione
accaduto fra due amici italiani</i>; a cui aggiungiamo per la pertinenza:
«Trois lettres touchant l'état présent de l'Italie, écrites en l'année 1687.
La première regard l'affaire de Molinos et des Quietistes: la seconde l'Inquisition
<span class="pagenum" id="Page_326">[326]</span>
et l'état de la religion: la troisième regarde la politique et les
intérêts de quelques Etats d'Italie».
</p>

<p>
È superfluo rinotare che l'esser all'Indice non implica eresia. Più direttamente
riguardano ad eresie i libri di Giacomo Picenino, <i>Apologia per i
riformatori e per la religione riformatasi. — Vestimento per le nozze dell'agnello
qui in terra. — Concordia del matrimonio e del ministero. — Trionfo
della vera religione contro le invettive di Andrea Semery,</i> che vennero
proibiti nel 1707 e 1714.
</p>

<p>
Così conosciamo un Pissini Andrea, che, nella <i>Naturalium doctrina</i>, si
mostra materialista; un padre Mazzarini che fu processato per opinioni eterodosse:
un Antonio Pellegrini che nei <i>Segni della natura dell'uomo</i> impugna
la Provvidenza: un Tommaso Leonardo, che provò esser eretico san
Tommaso<a class="tag" id="tag356" href="#note356">[356]</a>.
</p>

<p>
L'Inquisizione, più che all'irrompere delle eresie, ebbe a far processi
di fatuchieria, come altrove mentovammo. Una donna che viveva a
spese d'un mal prete, confessò a questo che donna Vittoria Mendoza, moglie
dell'Ossuna, vicerè di Napoli, avea fatto una malia acciocchè questi non
amasse altri che lei, suo figlio, suo genero; e ciò spiegava perchè costoro
salissero in tanta grazia con esso. Denunciata la cosa, l'Ossuna corre alla
Vittoria, e col pugnale alla gola la obbliga a confessare, ed essa il fa. Egli
allora va da sua moglie, riferendole l'avvenuto, e attribuendolo alle preghiere
di lei; la quale non rifiniva di ringraziar Iddio d'aver rotto quel fascino.
Ma l'accusata era figlia del duca d'Alcala, moglie del duca d'Uzeda,
imparentata con grandi di Spagna: talchè l'Ossuna, che le voleva bene, non
pensò a punirla, benchè applicasse la legge ad altre streghe e loro mariti<a class="tag" id="tag357" href="#note357">[357]</a>.
</p>

<p>
Del processo contro il Centini d'Ascoli parlammo nel vol. <span class="scp">II</span>, p. 389, ove
pure d'altri di quest'età.
</p>

<p>
In più d'uno scritto verso il 1547 è riferita la storia dell'anima di Salvatore
Caravagio, più minutamente in un lungo discorso di monsignor Bonifacio
arcidiacono di Treviso, press'a poco in questi termini:
</p>

<div class="blockquote">
<p>
Nella via famosa dei Santi Quaranta, che nella città di Treviso è la più spaziosa e
la più diritta, rincontro alla chiesa dei Cappuccini, una piccola casa era infestata da
spiriti, e durò la molestia per lo spazio di oltre venti mesi. Vi abita Perina, vedova di
ottima fama e di età senile, il cui marito, or fanno dieci anni, fu chiamato a vita
migliore, e con essa lei, che ne è padrona, altri non vi abita che Genevra figliuola di
Bernardino suo figliuolo che è morto, fanciulla di quattordici anni, non bella, non vana,
e, come ho veduto nel formare il processo e nel ragionare con lei, molto semplice e
schietta. Sono esse poverelle e vivono colla industria dei lavori donneschi, mediante
l'ago, e il fuso, non avendo che un poderetto di piccolissima rendita, che dovrà bentosto
dividersi in molte parti per aver la Genevra non solo alquante sorelle, ma fratelli ancora.
Giorno e notte si vedevano volar sassi, e mattoni, rompere stoviglie, trasportar bagaglie
ed arnesi, e allora mo' l'avola, mo' la nepote erano leggiermente percosse, senza lividori
ma non senza doglie. Non v'essendo pane in casa, furono trovati alcune fiate i pani
inzuppati. Fu svelto e rimosso il cocchiume e la cannella d'un vasseletto e d'un barillotto
<span class="pagenum" id="Page_327">[327]</span>
versandosi tutto il vino. Rimesse le spinole ed i turaccioli, di bel nuovo erano sterpati
e dischiusi, ed evacuati gli arnesi, ed infine tutti furono nel mezzo d'una stanza
in un fascio gettati.
</p>

<p>
Cotali stravaganze non solo dalle abitatrici si vedevano, ma da vicini, da parenti e
da amici, che per vaghezza di veder maraviglie vi concorrevano, ma non fu poi giammai
veduto mano o piede o altro agente naturale nè artificiale, che facesse quelle operazioni.
Furono anco tagliate le gambe sul nodo del ginocchio a tutte le galline con sì leggiadra
e sottil destrezza, che camminando elle alquanto, pareano sane, ma poi cadevano
giù dalle proprie gambe come se fossero gruccie o piedistalli posticci. Fu di vantaggio
veduto un lenzuolo nel mezzo della camera maggiore così gentilmente agrumato e con
piegature artificiosissime, così bene ridotte in figura d'uomo, che pareva propriamente
un cadavere, messili due candellieri l'uno da capo e l'altro da piedi, e una croce tra le
mani composta di due arpioni di ferro, che facilmente si trovarono in quella casa per
avere il possessore quivi esercitato la mercanzia di fare e vendere salciccie, lardi, prosciutti
e altri cibi di carne porcina insalati. Fornito il lungo corso di cotali disturbi quando
piacesse alla divina provvidenza, s'udì pure una voce inarticolata prima con fischi, e
poscia con gemiti, che fiocamente tanto di giorno che di notte si lamentava, e pareva
che chiamasse mo' la Perina, mo' la Genevra, ancorchè non si snodasse in parole perfette.
Scongiurata finalmente nel gran nome di Dio, che dicesse chi era, professò d'essere
Salvatore Caravagio marito dell'una e avolo dell'altra: chiestogli ciò che egli volesse:
Ajuti (rispose) e suffragi per esser cavato di purgatorio. Ricercato se gli era in grado
che si chiamassero i Cappuccini, rispose di sì. Vennero adunque quattro sacerdoti di
quella santa religione, e fatti i dovuti esorcismi, scongiuri e benedizioni secondo il rito
della santa Chiesa, ed aspersa la casa cogli abitanti con l'acqua benedetta; ed esposte
con le sacre cere delli <i>agnusdei</i> le reliquie dei santi, invitarono l'anima a notificare la
sua condizione. Rispose distintamente in varj congressi, replicati in diversi tempi, sè
essere l'anima di Salvatore Caravagio che morì già da dieci anni, e fu sepolto nella parrocchia
di Venegazzone, villaggio di questa diocesi: andassero alla cassa in cui giaceva,
iscavassero, e tutto intiero il suo corpo vi troverebbono. Interrogato ciò che pretendesse,
rispose che siano celebrate otto messe a san Gotardo, chiesa poco quinci distante in villaggio
che da lei prende il nome. Dettoli che saria lungo e disagevole farle celebrare
in quella chiesetta mal frequentata, rispose rimanere egualmente soddisfatto se
saranno offerte sull'altare di san Gotardo nella chiesa di santa Margherita collegiata
dei pp. Agostiniani in questa città. Addomandato se d'altro le facea mestieri, disse
che di otto messe egli abbisognava all'altare del Crocifisso in santa Agnese sua parrocchiale
in questa città. Vi aggiunse infine una messa nella chiesa della Certosa nel
bosco del Montello, e pregò con replicate e caldissime istanze Giorgio dei Grossi suo
nepote di sorella, che prestasse la carretta a Perina e a Laura sua nuora, e alle figlie di
lei, che sono la Genevra con le sue sorelle acciò che andassero alla Certosa ad udire
la messa, e scioglier il voto, che nè da lui, nè da Bernardino suo figliuolo padre
delle donzelle era mai stato soddisfatto. Esortò finalmente gli astanti, che erano amici
ed attenenti al ben vivere, alla frequentazione dei sacramenti e alla giustizia e lealtà
nelle loro arti e mercanzie. Parlava lo spirito senza esser veduto, in voce distinta,
benchè alquanto impedita, quale appunto egli l'ebbe nell'ultima infermità sua, che dai
mortali il sottrasse. Nel medesimo tempo apparve lo spirito di Bernardino ad un zoppo
sarto di quella contrada, nominato Domenico Minoto, e pregollo a far celebrare la messa
votiva alla Certosa: il che avendo il sarto prontamente eseguito, lo spirito di Salvatore
si dichiarò restargli obbligato per la carità ch'egli a Bernardino suo figliuolo aveva
fatta, la quale era anco ridondata a suo pro siccome di colui che aveva parte nel
voto. Volendo con tutto ciò quei venerabili religiosi meglio certificarsi s'egli era spirito
<span class="pagenum" id="Page_328">[328]</span>
buono, gli proposero la recita di molte pie preci, ed egli intieramente con voce
ben franca, come che alquanto balbettante, disse più volte <i>In manus tuas, Domine,
commendo spiritum meum</i>; vi aggiunse alcune fiate <i>Peccavi, Domine, miserere mei,</i>
parole improfferibili a diavoli, che sono incapaci di confessare il proprio peccato, e di
chiederne il perdono. Disse inoltre tutto il salmo <i>Miserere mei Deus</i>, l'antifona <i>Salve
Regina</i>, il simbolo degli apostoli, e altre devozioni, e mentre i padri salmeggiavano, egli
espressamente diceva di sentirne gran refrigerio, particolarmente nel vangelo di san
Giovanni quando genuflessi pronunciavano <i>Verbum caro factum</i> est, perchè allora
esclamando diceva: Siano per sempre benedette queste sante parole! oh quanto conforto,
oh quanto alleviamento mi apportano!
</p>

<p>
Interrogato per qual cagione se era eletta alla gloria celeste e congiunta di sì stretto
nodo con quelle donne, avesse loro cotanti danni inferiti, essendo certissimo che l'anime
del purgatorio, siccome quelle che nella divina grazia si trovano confermate, non possono
neanco leggiermente peccare, rispose: Non io, ma lo spirito maligno ha fatto
quelle inconvenienze, e quelli spropositi. E ricercato chi fosse cotesto spirito maligno,
disse che egli ne aveva sempre seco due degli spiriti, uno buono ed uno reo. Dimandato
ciò che fosse dell'anime d'alcuni, che erano stati suoi congiunti o per sangue
per vicinanza o per amistà, disse di due sacerdoti che erano in paradiso, di altri
due secolari che erano in purgatorio, d'un solo ch'era nell'inferno per aver dimezzate
le sue confessioni, e soppressa buona parte delle sue colpe.
</p>

<p>
Interrogato circa lo stato d'alcuni altri disse non aver conoscenza, ma che, se
l'angelo assistente glielo scoprisse nol tacerebbe: e non guari dopo disse, che erano
in purgatorio. Richiesto se quando fossero fatte le soddisfazioni e i sacrificj da lui
addimandati, saria più tornato, rispose di no, come in effetto è successo, perchè,
eseguito quanto egli desiderava, non s'è più sentito rumore nè movimento alcuno
in quella casa, abitata con somma quiete e sicurezza da quelle donne: ma prima
che l'anima partisse ricercata a manifestare qual sorta di pena ella maggiormente
patisse, rispose, ghiaccio grande e freddo eccessivo. Per cotale risposta molto si maravigliarono
i semplici, parendo loro essere impossibile che le anime tormentate dal fuoco
possano esser anco dal freddo crucciate, e pur egli è vero che, contro l'ordine della
natura, per affliggere gli spiriti o dannati o purganti concorrono due contrarie pene
ed opposti supplicj di gelo e di arsura, perciocchè chiaramente lo dice per bocca di
Giob lo Spirito Santo, <i>Transibunt ab aquis nivium ad calorem nimium</i>, e lo conferma
il Salvatore dicendo, che staranno <i>in camino ignis ubi erit fletus et stridor dentium</i>.
</p>
</div>

<p>
Qui segue una dissertazione sulla quistione del freddo e caldo che provano
i dannati.
</p>

<div class="blockquote">
<p>
Interrogato lo spirito perchè alla Genevra fosse prima che ad altri apparso, ed a lei
più che ad altri avesse favellato e non a sacerdoti, senza ch'ella ci fosse presente, rispose,
tale essere stata la volontà dello spirito suo custode perchè gli angeli amano la
verginità.
</p>
</div>

<p>
Qui vengono altre citazioni su tale argomento. Molte altre interrogazioni
gli furono fatte, ed egli se ne sgravò dicendo che oggimai riuscivano importune.
Ricercato in fine da qual parte uscirebbe, disse che per la fessura
d'una finestra, che era ivi dirimpetto; e richiesto a dare il segno della partenza,
percosse con tanta forza il palco superiore, che cadde la polvere copiosamente
sopra gli astanti.
</p>

<div class="blockquote">
<p>
Tutto queste cose rimangono giustificate per la concorde attestazione di quattro
sacerdoti cappuccini che v'intervennero, delle due donne abitatrici della casa infestata,
<span class="pagenum" id="Page_329">[329]</span>
di Luigi Caravagio figliuolo dell'una e zio dell'altra, di Giorgio di Grossi, di Mario
Zambelli fabbro, di Libera sua moglie, di Domenico Minoto, di Bernardino Carraro, e
di altri testimonj, tutti da me con questo esaminati, e nelle loro deposizioni appajono
ancora molte altre cose concernenti questo affare, che troppo lungo e nojoso fora
l'andarle una per una particolarmente divisando. Io feci diligentissima inquisizione
in tutti i luoghi, e in ciascun ripostiglio di quella casetta, e non vidi alcun vestigio di
fraudi, nè poteva ella star celata per sì lungo spazio di tempo: nè si potevano ingannar
tante persone viziose, scaltre ed accorte, nè sofferto avrebbe la luce di non
appalesare una sì lunga e replicata impostura, poichè i rumori e le voci non meno il
giorno che la notte s'udivano: e non già da pochi, ma ben da molti di variato genio,
pensiero e fine, tra i quali non potea darsi concerto, e accordo<a class="tag" id="tag358" href="#note358">[358]</a>.
</p>
</div>

<p>
Se chi non crede all'odierno spiritismo in ciò volesse vedere soltanto
arte di prestigiatori, vi associeremmo il ricordo di Giuseppe Francesco Borri
milanese. Nato il 1625 da un medico e senatore, allevato da' Gesuiti a Roma,
s'insinuò nella corte papale come chimico e medico, ma accusato delle peggiori
sregolatezze, rifuggì in una chiesa (1654), ed evitò il castigo col fingersi
emendato. Cominciò allora a dirsi ispirato da frequenti visioni celesti a
riformare il mondo, rimettere la purezza nella fede e ne' costumi; esser egli
il pro-Cristo, cioè difensore di Cristo, che si presenterebbe in piazza del
duomo di Milano, comincerebbe a predicar le gravezze del corpo e dell'anima,
e fra venti anni stabilirebbe <i>il regno dell'Altissimo</i>, e ridurrebbe tutti in
un solo ovile: chiunque ricusasse, foss'anche il papa, verrebbe sterminato
per mezzo dell'esercito pontifizio, di cui egli si porrebbe a capo con una spada
datagli da san Michele, e coi denari procacciategli dall'alchimia. A Roma
sterminati i malvagi, nel Sancta Sanctorum si troverebbero scritture della
Beata Vergine; il pontefice succedente a questo sarebbe amico suo: avrebbe
triplice corona di spine in oro. E qui impastando una bizzarra religione,
diceva che il Figliuolo di Dio <i>ab æterno</i> non fu contento della sua gloria
e aspirava alla futura, onde stimolava il Padre a creare <i>ab extra</i>. La divinità
della terza persona è ispirata: l'essenza del Verbo è generata e filiale; e questo
e quello son inferiori al Padre. Maria vergine è dea, concepita per opera
divina; figlia del Padre, eguale in tutto al Figlio e incarnazione dello
Spirito Santo; nata da vergine, ond'è detta <i>gratia plena</i>; è presente
anch'essa nella ss. Eucaristia; e la chiamava Vergine sacratissima Dea, e
da' suoi sacerdoti faceva aggiungere all'ave e al canone della Messa <i>Unispirata
filia altissimi</i><a class="tag" id="tag359" href="#note359">[359]</a>.
</p>

<p>
Iddio volle che Lucifero adorasse Gesù e la sua madre con-dea; e avendo
ricusato, precipitollo nell'abisso, e con lui molti angeli, mentre quelli che
v'aderirono solo col desiderio volteggiano per le regioni dell'aria; per
mezzo di questi Iddio creò la materia e gli animali bruti, mentre gli uomini
hanno anima divina e ispirata. La creazione non fu atto di libera
volontà, ma Dio vi si trovò costretto. I figli concetti nel peccato non possono
cancellarne la sozzurra, e rimangono infetti non solo dalla colpa originale,
<span class="pagenum" id="Page_330">[330]</span>
ma anche dell'attuale. Se l'uomo crede, Dio è obbligato concedergli
la Grazia.
</p>

<p>
Dicendosi autorizzato da san Paolo a criticare san Pietro, molti errori
dei libri santi emendava; correggeva e interpretava il <i>pater</i>: nel <i>credo</i>
insegnava che Maria uscì dal grembo della divina essenza con anima deificata.
Intitolava Ragionevoli od Evangelici i suoi discepoli, dai quali esigeva
voti d'unione fraterna, di segreto inviolabile, d'obbedienza a Cristo e agli
angeli, di fervente apostolato e di povertà, per la quale consegnavano a lui
tutto il denaro; ed egli coll'imposizione delle mani impartiva ad essi la
missione divina. Dio ha riservato a questi tempi l'unione de' fedeli cogl'infedeli
acciocchè si manifestino le prerogative della divinissima Madre di Dio,
eguale in tutto al Figlio.
</p>

<p>
Ottenuto il trionfo, la Chiesa godrebbe pace per mille anni, e i soldati
vincitori sarebbero raccolti in un Ordine monastico, vestiti di pelle bianca,
con un collare di ferro portante il motto «Pecora schiava dell'agnello
pastore». Tutto ciò eragli ispirato dal suo angelo, e lo sosteneva con testi
scritturali adulterati; copriva gl'insegnamenti di arcano e formole iniziatrici,
e tentò attuare la sua chiesa alla morte di Innocenzo X, quando
nei tre mesi di vacanza anche molti fra' cardinali ordivano d'assicurare
l'indipendenza italiana, spossessando la Spagna. Ma succeduto Alessandro
VII, il Borri stimò prudente ritirarsi a Milano (1655) continuando
a far proseliti quivi e a Pavia. Pare strano che nè il Governo nè il Sant'Uffizio
n'avessero sentore fino al marzo 1659: quando egli, sentendosi decretato
d'arresto, stabilì un colpo risoluto; presentarsi sulla piazza di Milano
fra' suoi settarj, trucidare l'arcivescovo e i curiali, scarcerare i detenuti,
inveire contro gli abusi del governo secolare ed ecclesiastico; gridando
Mora Cristo e Viva Calvino, eccitare alla libertà, ed occupato il Milanese e
fattosene duca, di là spingere le sue conquiste. Scoperto, molti suoi settarj
furono arrestati, sette dovettero in duomo far abjura solenne; indi furono
rimessi a Roma, e condannati a portar «per contrasegno dei loro falli una
mantelletta gialla sopra le spalle». Egli fuggì, e in contumacia il Sant'Uffizio
lo processò e condannò, ordinando omnia illius scripta hæretica
comburenda esse; <i>omnia bona mobilia et immobilia confiscanda et applicanda,
vetantes sub pœna latæ sententiæ ne quis cum illo tentet, recipiat,
juvet; et mandantes omnibus patriarchis et primatibus ut ipsum Burrum
arrestent, vel arrestandum curent, teneant, certiores nos faciant ut statuamus
quid ipsi faciendum; relaxantes ut non solum magistratus secularis
sed quilibet qui possit et velit in favorem fidei nostræ ipsum capiat et teneat.</i>
</p>

<p>
Ai 3 gennajo 1661 «l'effigie del detto Giuseppe Francesco Borro, depinto
al naturale in un quadro, fu portata per Roma sopra un carro accompagnato
dalli ministri della giustizia, nella piazza di Campo di Fiore, dove
dal carnefice fu appiccata sulle forche, e dopo abbruciata con i suoi scritti».
</p>

<p>
<span class="pagenum" id="Page_331">[331]</span>
Egli era rifuggito in Isvizzera, ben accolto come vittima dell'Inquisizione,
e a Strasburgo «è fama incitasse quegli eretici ad abbruciare pubblicamente
la statua del pontefice, forse in vendetta d'esser egli stato abbruciato in
effigie a Roma. In Olanda acquistò gran credito come insigne chimico e
medico, e cavalieri e principi di Francia e di Germania veniano per le poste a
consultarlo e conoscerlo»; onde arricchito sfoggiò; faceasi dare dell'eccellenza,
fu dichiarato cittadino d'Amsterdam, e dicono avesse dodicimila
doppie in denari e gemme quando, caduto di credito colla facilità ond'era
salito, fuggì di colà lasciando pessima fama. Ad Amburgo incontrò Cristina
regina di Svezia, che gli diede soccorsi per raggiungere la grand'opera,
cioè la tramutazione de' metalli inferiori in oro. Fallitogli il tentativo, fu a
Copenaghen, ove re Federico III gli somministrò ancora denari e comodità
per fabbricar oro, anzi gli chiedeva consigli politici. Ma il succeduto Cristiano
V gli diede cinquecento talleri, patto che se n'andasse subito. Difilossi
allora verso la Turchia, ma in Moravia arrestato per sospetto, fu
dall'imperatore consegnato al nunzio pontifizio, che lo spedì a Roma, con
promessa gli sarebbe salva la vita. Al giudizio comparve ben in arnese, «con
un vestito di moàro fiorato nero, con un'ongherina dell'istesso, ben fornita
di guarnizione: la sua statura è alta, ben proporzionato di membra:
capelli neri e ricci, viso tondo, carnagione bianca, sembiante maestoso». Fu
tenuto per pazzo ed obbligato solo a solenne abjura l'ottobre 1672, condotto
a Loreto a far amenda presso la Beata Vergine, poi condannato a recitar
salmi e credo, e chiuso in prigione perpetua. Quivi restava sempre oggetto
di curiosità, e il duca d'Estrée ambasciadore di Francia, gravissimamente
malato, ne chiese un consulto; e guarito, impetrò fosse detenuto semplicemente
in Castel Sant'Angelo; anzi potesse uscir qualche volta a visitare
malati, e tenere corrispondenze. Morì il 20 agosto 1695.
</p>

<p>
Le dottrine sue sono deposte nella <i>Chiave del gabinetto del cavaliere G.
F. Borro, col favor della quale si vedono varie lettere scientifiche, chimiche
e curiosissime, con varie istruzioni politiche, ed altre cose degne di curiosità,
e molti segreti bellissimi</i> (Colonia 1681); e sono dieci lettere che fingonsi
scritte a persone qualificate intorno ai segreti della grand'opera. Per la quale
Olao Barch non esita a chiamarlo <i>phœnicem naturæ et gloriam non tantum
Hesperiæ suæ sed Europæ</i><a class="tag" id="tag360" href="#note360">[360]</a>. Ma essa fu stampata da altri durante la sua
prigionia, ed è strano come, mentre vi discorre degli spiriti elementari,
della pietra filosofale, di cosmetici e panacee, mostri beffarsi delle scienze
occulte, e «aver sempre sospettato fossero piene di vanità»: ma si giovò
della credulità universale; «e così (dice) mi trovai ben tosto un grand'uomo;
aveva per compagni principi e gran cavalieri, dame bellissime e delle
brutte ancora, dottori, prelati, frati, monache, infine persone d'ogni serie.
Alcuni inclinavano a' diavoli, altri agli angeli; alcuni al genio, altri agli
incubi; alcuni a guarire d'ogni male, altri alle stelle; alcuni ai segreti
<span class="pagenum" id="Page_332">[332]</span>
della divinità, e quasi tutti alla pietra filosofale». Certo e' profittava dei
creduli, come fanno i ciarlatani de' nostri giorni.
</p>

<p>
Altra cura dell'Inquisizione fu il vigilare sopra devozioni o improvide o
eccessive, quali erano quelle degli schiavi della Madonna santissima; del voto
sanguinario, che importava di sostener anche colle armi l'Immacolata Concezione
di Maria; le indulgenze prodigate a chi portava l'abitino, e simili.
Di ciò doveva peccare Giacomo Lombardi, la cui <i>Semplicità spirituale</i>, il
<i>Trattato dell'esteriorità</i>, ecc., furono proibiti il 28 marzo 1675 con tutti i
costui opuscoli. Le pratiche o arsenali del Sant'Uffizio contengono lunghi
cataloghi di libri superstiziosi, preghiere, storielle devote, scapulari, come
la <i>Hebraica Medaglia detta Maghen David et Abraham</i>, dichiarazione di
Angelo Gabriello Anguisciola, che la sant'Inquisizione ordinò consegnasse
al Sant'Uffizio chiunque ne possedesse alcun esemplare.
</p>

<p>
Neppur era dimenticato il concetto dell'Evangelio Eterno, cioè d'una
nuova rivelazione che si surrogasse, e compisse quella di Cristo, conducendo
ad una perfezione cenobitica più sublime<a class="tag" id="tag361" href="#note361">[361]</a>. Marc'Aurelio Scaglia
del Monferrato vestiva da prete, possedeva le visioni del Beato Amedeo
confessore di Sisto IV e quelle del Neri fiorentino; e diceva che, in tempo
di Paolo V, seguirebbe gran riforma della Chiesa con grandissime tribolazioni;
e che verrebbe un Francescano, uomo angelico di nome Pietro,
indi altri Pietri; e ogni felicità succederebbe a Firenze<a class="tag" id="tag362" href="#note362">[362]</a>.
</p>

<p>
Anche una suor Teresa in Sicilia da pretese illuminazioni si lasciò indurre
a credere d'esser la quarta persona della Trinità e corredentrice, e trovò
fede in molti. Nel 1693 si conobbe una setta di cavalieri dell'Apocalisse,
che proponeasi di difender la Chiesa cattolica contro l'anticristo. L'aveva
istituita Agostino Gabrino, nato da un mercante bresciano, e avea reclutati
da ottanta seguaci, la più parte mercanti ed operaj, che anche durante il
lavoro doveano tenersi a lato uno stocco; sul petto portavano una stella con
sette raggi e una coda, circondata da un filo d'oro: questa dovea figurare
il globo terracqueo; la coda, la spada veduta dal rapito di Patmo. Il Gabrino
intitolavasi monarca della santa Trinità; e chi dicea mirasse a sovvertimenti
politici, chi che volesse introdur la poligamia. La domenica delle
palme del 1693, allorchè in San Pietro del Vaticano intonavasi <i>Quis est
iste rex gloriæ</i>, cacciossi colla spada alla mano fra i celebranti, gridando:
<i>Ego sum rex gloriæ</i>: altrettanto fece in altra chiesa; onde fu posto ne' pazzi.
Ma uno de' suoi adepti, intagliatore di legno, lo denunziò all'Inquisizione,
che processò gli accusati.
</p>

<p>
Antonio Oliva di Reggio (1624-89), venuto in tal fama a Roma, che a soli
diciannove anni fu eletto teologo del cardinale Barberini, prese parte alla
sollevazione di Masaniello: sbandito, ritirossi a Firenze, ove fu ascritto all'accademia
del Cimento, e scrisse sui liquidi, sui sali, sulla generazione dei
bacherozzoli, molto lodato dai contemporanei. Repente abbandonata la
<span class="pagenum" id="Page_333">[333]</span>
cattedra di Pisa, forse per nimicizie col Redi, portossi a Roma, careggiato dai
prelati e dai pontefici. Ma sotto Alessandro VIII il Sant'Uffizio scoprì che,
in casa di monsignor Gabrielli, tenevasi una conventicola, nominata Accademia
de' Bianchi, perchè proponeasi dar <i>di bianco</i> non solo ad abusi del
governo pontifizio, ma della religione, col fine di ricondurla alla primeva
semplicità. V'apparteneva il nostro Oliva, con un Picchetelli detto Cecco
Falegname, un Alfonsi, un Capra, i dottori Mazzutti, e un Pignatta segretario.
Furono arrestati, e messi tutti alla tortura, eccetto il Gabrielli il
quale passò per imbecille, e riversò ogni colpa sull'Oliva. Questi vedendo
disperato il caso suo, si precipitò da una finestra del palazzo dell'Inquisizione,
e si fracassò la testa.
</p>

<p>
Altrove indicammo come il misticismo invadesse anime pie e sante; nel
qual senso anche il Bellarmino scrisse <i>La scala per ascender a Dio dalle
creature</i>, tradotta dal latino in tutte le lingue, e il <i>Gemito della Colomba
ossia il ben delle lacrime</i>. Più illustre fu santa Teresa, destinata dal papa
e da Filippo II a riformare monasteri: la quale definiva il diavolo «quell'infelice
che mai non amò»; e diceva «che l'intelletto umano dovrebbe
giudicar delle cose come se al mondo non esistessero che Dio e lui»<a class="tag" id="tag363" href="#note363">[363]</a>.
</p>

<p>
Ma altre volte i mistici pareano trasportar ancora al medioevo, quando
l'ardimento e fin la temerità delle idee associavasi alla più fervente pietà,
alla fede più ferma: e questa tendenza a ingolfarsi nella divinità di Cristo fin
a dimenticarne l'umanità, portava a pensieri che davano alimento pericoloso
alle passioni e a teorie superbe, le quali non valgono il minimo atto di
bene pratico.
</p>

<p>
A un frate Egidio fu rivelato che una buona donna può amar Dio meglio
d'un dottore di teologia: ed egli corse per le vie gridando: «Venite, buone
donne; amate Dio Signor nostro, e potrete esser più grandi di san Bonaventura».
</p>

<p>
Michele Molinos prete di Saragozza (1627-96), stabilitosi a Roma nel 1662,
e salito in fama di gran pietà, nel 1675 vi stampò una <i>Guida spirituale che
conduce l'anima per cammino interiore a conseguire la perfetta contemplazione
e il ricco tesoro della pace interiore</i>. Suo dogma fondamentale era
che, chi coll'orazione della quiete congiunge l'anima a Dio, più non può
peccare di volontà; e così induceva ad una specie di estasi; insomma ad
annichilarsi pensando a Dio, e in tale stato non prendersi briga di checchè
succedesse nel corpo; le fantasie più lubriche possono sorgere nell'anima
sensitiva senza contaminarla, e senza giungere alla superiore dove risiedono
l'intelligenza e la volontà. Iddio sottomette il credente al martirio spirituale
di vive tentazioni per dargli a conoscere la propria abjettezza, ma non che
sgomentarsene, convien mostrarne disprezzo, lasciando operar il demonio,
e tenendosi tranquilli, nella certezza che Dio guida alla salute non solo colle
virtù ma coi vizj. Parrebbe udir Lutero quando scriveva a Melantone: «Sii
<span class="pagenum" id="Page_334">[334]</span>
peccatore e pecca poderosamente, ma la tua fede sia più grande che il tuo
peccato... Ci basta aver conosciuto l'agnello di Dio che toglie i peccati del
mondo. Il peccato non può cancellare in noi il regno dell'agnello, quand'anche
fornicassimo e uccidessimo mille volte al giorno»<a class="tag" id="tag364" href="#note364">[364]</a>.
</p>

<p>
Per ventidue anni egli fu tenuto in concetto di santo direttore di spirito;
e Paolo Segneri, che lo confutò nell'<i>Accordo dell'azione e del riposo nell'orazione</i>,
passò per invido calunniatore, e per poco non ebbe a perdervi
la vita; ma il vescovo Inigo Caracciolo di Napoli s'accorse de' guasti che ne
venivano nella sua diocesi: e smascherati gli errori, papa Innocenzo XI ne
ammonì la cristianità. Il Molinos avea così estesa corrispondenza, che, quando
fu arrestato nel 1685, gli furono trovate dodicimila lettere e molto denaro
affidatogli da' suoi devoti. Malgrado le potenti protezioni, sottoposto a processo
dal Sant'Uffizio, furono condannati i suoi libri; ed egli, convinto di brutali
eccessi, dovette ritrattarsi pubblicamente sulla piazza di Santa Maria sopra
Minerva il 3 settembre 1687, vestito di giallo con croce rossa davanti e dietro.
Erasi pubblicata indulgenza di quindici anni e quindici quarantene a chi
assistesse a quell'atto, sicchè, oltre il sacro collegio v'accorsero gran popolo e
nobili e dotti, pe' quali eransi eretti palchi. All'udir leggere quelle massime,
non men mostruose che le colpe, la folla fischiava, e gridava <i>Al fuoco, al
fuoco</i>. Terminato, abjurò gli errori, ricevette l'assoluzione e i colpi di verga
sulle spalle e l'abito di penitenza, poi chiuso in una camera coll'obbligo di
confessarsi quattro volte l'anno, e recitare ogni giorno il <i>Credo</i> e la terza
parte del rosario, sopravvisse in pentimento fino al 28 dicembre 1696.
</p>

<p>
Con lui furono condannati all'abjura e alla prigionia i suoi proseliti Simone
Leoni sacerdote e Antonmaria suo fratello laico, di Campione sul lago
di Lugano. L'ultimo si ostinò per due mesi anche in false interpretazioni
di certi passi della Scrittura, finchè pur esso abjurò. Sessantotto proposizioni
di Molinos vennero formalmente condannate da Innocenzo XI colla
bolla <i>Cœlestis Pastor</i>, 20 novembre 1688. Insieme condannossi come infetta
di quietismo la <i>Contemplazione mistica</i> del cardinale Pietro Matteo
Petrucci, natìo e vescovo di Jesi che avea difeso il Molinos, e che, pentito,
rinunziò a tutte le dignità.
</p>

<p>
Così l'immoralità veniva eretta in teorica con un osceno quietismo.
</p>

<p>
I nostri paesi subalpini, e nominatamente Vercelli, udirono dal barnabita
savojardo Francesco La Combe, e dalla famosa Guyon predicare le vie dell'interiore,
l'orazione del silenzio, la fede nuda, l'amor di Dio puro e per
se stesso, senza timori nè speranze: in modo che l'anima, perduta l'individualità,
confonde la volontà propria con quella di Dio, al punto che non
sa più qual cosa condannare in sè, di qual colpa confessarsi. È noto che lo
stesso Fénélon andò preso alle esaltazioni mistiche della Guyon, e n'ebbe
diverbi con Bossuet, poi condanna da Roma come d'opinioni erronee, alla
quale egli si sottomise.
</p>

<p>
<span class="pagenum" id="Page_335">[335]</span>
Nella Valcamonica, terra alpina bagnata dall'Oglio fra il Trentino e
il Bresciano, il vescovo di Brescia Marco Morosini, per istruzione di quei
montanari, aveva istituiti molti oratorj o congregazioni. Ricevettero queste
eccitamento da Giacomo Filippo, laico milanese, il quale indusse il vescovo
a sistemarli a somiglianza degli oratorj di Santa Pelagia in Milano, ma subito
ne apparver tali disordini, che il vescovo sospese e proibì l'opera (1653).
Pure il mal seme fruttò, diffondendosi una specie di quietismo, secondo il
quale laici e sacerdoti predicavano pubblicamente; uomini e donne indistinti
s'adunavano nottetempo a orare e flagellarsi, negando obbedienza ai parroci e
ai vescovi, prolungando fin sette e otto ore la preghiera, credendo sè soli santi,
e confessavansi pubblicamente. Pietro Ottoboni cardinale, divenuto vescovo
di Brescia, accorse rigorosissimamente a reprimer questi <i>Pelagiani</i>; mentre
stava alla finestra (raccontano) vide passar un fabbro, con chiavi e catenacci,
che gridava la sua mercanzia; poi un altro, e un terzo e un quarto. Insospettito
fe chiamar il seguente, e legò discorso con esso, poi frugando nella cassetta
di que' chiavacci, ecco vi trova catechismi calvinici e libretti concernenti
le credenze e le pratiche pelagiane: onde emanata una pastorale il 13 marzo
1656, mandò inquisitori nella valle, che molti ne scopersero: furono
aboliti gli oratorj, relegati o carcerati i sacerdoti Marc'Antonio Ricaldini,
Giambattista Maurizio, Benedetto Passanesio, e alquanti. Pretendeano anche
far miracoli; e specialmente un Francesco Negri, detto il Fabianini, vantavasi
di parlar faccia a faccia con Dio, e avea scritto un discreto volume di rivelazioni
e profezie, con tanti errori, che l'inquisitore di Treviso il decretò
al fuoco.
</p>

<p>
Giovanni Agostino Ricaldini, fratello del Marc'Antonio, fe la sua ritrattazione
nella chiesa di Treviso, abjurando d'aver creduto che l'orazion mentale
sia l'unica porta della salute; che il dono dell'orazion mentale è maggior
che quello della redenzione e dell'istituzione del ss. Sacramento: che le
asprezze e penitenze non son care a Dio in quanto domano la carne, poichè
non è bene macerar questa, essendo noi creati per amare non per patire;
che Dio vuol levare il ministero di spiegar le sacre scritture di mano dei
ministri della Chiesa e darlo ai secolari; che i principi avranno giurisdizione
sopra gli ecclesiastici, e ne faranno morire molti, altri spoglieranno
delle dignità.
</p>

<p>
Come quietista fu dai savj sopra l'eresia di Venezia condannato un Giuseppe
Beccarelli di Brescia.
</p>

<p>
Tale eresia aveva fatto guasto principalmente fra le donne e nei monasteri,
e nominatamente quelli di Faenza, di Ravenna, di Ferrara<a class="tag" id="tag365" href="#note365">[365]</a>.
Quell'Ottoboni che sopra nominammo, fatto inquisitore generale, operò
assai a sradicar il quietismo, e più dopo che salì papa col nome d'Alessandro
VIII. E il Bernino, ripetendo il grand'orrore che aveva per ogni
eresia, aggiunge che fece arrestare anche un chierico della propria camera,
<span class="pagenum" id="Page_336">[336]</span>
protonotaro apostolico e sospetto di spinosismo, e processare dalla Congregazione
del Sant'Uffizio, benchè in questo si trovassero quattro cardinali
parenti del reo.
</p>

<p>
Dalla Inquisizione fu nel 1689 condannata suor Francesca pistojese, monaca
in San Benedetto di Pisa, che si fingea santa. Morta senza ricredersi, fu
condannata ad esser sepolta come i convinti d'eresia; cioè sul carro dei malfattori
furono portate le ossa e il ritratto di essa, e per man del carnefice
bruciati al luogo del supplizio, e le ceneri disperse.
</p>

<p>
La Ricasoli è una famiglia delle più illustri di Toscana, d'antica origine
longobarda, avente il titolo di barone; e nel sepolcro d'uno di essa in Santa
Maria Novella leggesi come sia per retaggio devota alla famiglia regnante.
</p>

<p>
Dal ramo di tal casa detto dei Baroni della Trappola, e precisamente da
Francesco Maria e da Diamante Antinori, era nato ai 2 aprile 1581, Pandolfo,
che dotto nelle lingue greca ed ebraica, valente teologo ed oratore, entrò gesuita,
poi uscitone prima della professione, divenne canonico della metropolitana
fiorentina. Scrisse senza pubblicarle molte opere di controversia e
d'ascetica, fra cui le <i>Istruzioni pei sacerdoti, dove si formano le spirituali
medicine, mediante le quali devesi da quelli far la spirituale cura alle
inferme anime dei fedeli, e darne lo spirituale soccorso a quelle che nell'agonia
e fine di loro vita sono venute</i>. Recitò pure le orazioni funebri pel
principe Francesco de' Medici e per Cosimo II: stampò a Bologna nel 1613
l'<i>Accademia Giaponica</i>, dialogo in difesa delle verità cattoliche; e v'aggiunse
un'<i>Orazione in lode di Gesù Crocifisso</i>, ch'egli avea recitata davanti ai
magistrati di Ragusi; e nel 1621 a Napoli pubblicò <i>Osservazioni di una
molto eminente virtù cristiana ed una sacra istoria sopra la celeste vita
e divini sacrifizj della beata Margherita da Cortona</i>; poi nel 1623 a Venezia,
<i>Osservazioni sul modo facile dell'acquisto della perfezione cristiana
contenute nella vita del padre Angiolo Maria Montorsi, con un'aggiunta
che mostra la via d'adempiere gli obblighi del proprio stato</i>. Restano
molte sue cose inedite, di cui principale quella <i>De unitate et trinitate Dei,
et de primo et secundo adventu filii Dei, hebraice et latine, adversus nostræ
ætatis atheistas, hæreticos et judæos</i>.
</p>

<p>
Sono opere destituite d'ogni merito e dottrinale e letterario, pure vantatissime
de' contemporanei, che lo lodano di grande assiduità al pulpito e
al confessionale, e di zelo e costumatezza.
</p>

<p>
Faustina Mainardi vedova Petrucci, avea fondato un istituto di fanciulle
sotto il titolo di Santa Dorotea, e non credette poter collocarlo meglio che
sotto la direzione del canonico Ricasoli. Mal per lui; che già di cinquant'anni
fu preso d'amore per la direttrice; e per giungere a' suoi fini si giovò della
propensione di lei all'ascetismo; o forse egli stesso, per desiderio di tranquillar
la coscienza, credette poter volgere i libri santi e le dottrine teologiche
a significare che tutto potesse esser permesso al senso, purchè l'anima
<span class="pagenum" id="Page_337">[337]</span>
restasse indifferente: merito d'un cristiano l'accettare quel che Dio manda;
i tocchi carnali, non che peccaminosi, esser meritorj purchè fatti nell'intenzione
di rendersi sempre più perfetti nella vita spirituale, e di dar gloria a
Dio. Appoggiava tali errori a rivelazioni che asseriva fattegli dall'angelo
custode, il quale gli appariva spesso, e gli faceva prelibare le gioje del paradiso;
anche con miracoli manifestandogli il volere e l'approvazione di Dio.
</p>

<p>
Non solo la maestra, ma le educande rimasero illuse da dottrine così
conformi al senso; e che erano propagate e applicate da un padre Serafino
Lupi servita, autore di opere di teologia mistica, da un giovane prete di casa
Fantoni, da un cavaliere Andrea Biliotti, da un Girolamo Mainardi, e da
un innominato.
</p>

<p>
Neppure di mezzo a questa corruttela il Ricasoli cessava gli studj e lo
zelo; all'occasione della peste del 1630 tradusse e pubblicò la bella orazione
di san Cipriano sulla morìa: finì il <i>Typus optimi regiminis ecclesiastici,
politici et œconomici</i>, ove offre David come esempio ai regnanti; interpretò
varj salmi per esercizio di ebraico<a class="tag" id="tag366" href="#note366">[366]</a>, e la <i>Perfectio pulchritudinis, seu
Biblia ebraica</i>.
</p>

<p>
Da otto anni durava l'oscena tresca quando l'Inquisizione n'ebbe sentore.
Il Ricasoli non esitò ad andare accusarsene egli stesso, onde fu messo in
carcere coi compagni. Giovanni Mazzarelli da Fanano inquisitore non potè
procedere alla sicura, trattandosi di personaggi d'alta nobiltà e dottrina, e
imparentato con primarie famiglie. Aggiungansi i segni di sincero pentimento
ch'egli diede in prigione, sicchè la pena fu men severa che non meritasse il
delitto.
</p>

<p>
Mentre la prudenza avrebbe imposto di tirare un velo sulle colpe e sulla
pena, al contrario, il 23 novembre 1641 nel refettorio del convento di
Santa Croce, con funebre apparato, alla presenza de' principi medicei e di
gran quantità di teologi, signori, popolani, ai rei vestiti colle cappe infami
e inginocchiati fu letto il processo, colle scandolezzanti particolarità. Il
Ricasoli, il Fantoni e la Mainardi venner condannati a prigione perpetua.
Il Ricasoli, fatto abjura e ammenda degli errori e de' peccati, fu chiuso
in angusta cella di quel convento, ove durò sedici anni macerandosi con
austere penitenze. Il 17 luglio 1657 moriva, e gli furono negati i funerali
solenni<a class="tag" id="tag367" href="#note367">[367]</a>.
</p>

<p>
Nella biblioteca nazionale di Napoli sta manuscritta <i>la storia di suor Giulia
di Marco e delle false dottrine insegnate da lei, dal padre Aniello Arciero e
da Giuseppe de Vicariis</i>. Nasceva costei a Sepino provincia di Molise da un
contadino di Sarno, e fatta orfana, venne a Napoli a servizio d'una signora.
Traviata da uno staffiere, confida il suo fallo alla padrona, che pietosamente
l'assiste a celarne il frutto. Ridottasi a vita pia, si rende terziaria di san
Francesco; ma il padre Aniello Arciero crocifero, confessore suo, le insinua
le sozze dottrine del quietismo, e la induce perfino a raccoglier in casa sua
<span class="pagenum" id="Page_338">[338]</span>
donne, che le oscenità ammantano di parvenze religiose, e tra le quali praticavansi
i riti, che trovammo imputati ai Patarini. Talmente era velata la
cosa, che nobilissime dame vi aderivano e fin due mogli di vicerè; sinchè
scoperto il vero, que' pervertiti furono portati a Roma, e là dovettero fare
l'abjura nella chiesa della Minerva il 12 luglio 1615.
</p>

<p>
L'isola di Sicilia, che si vantò sempre immune da eresie, e che nel 1631
eresse, sulla piazza Bologni a Palermo, una statua di bronzo di Carlo V in
atto di giurare la costituzione, coll'epigrafe <span class="smcap">Purgatori Europæ lernæarum
hæreseon eversori extinctori Panormus piissima d. d.</span>, dopo un
breve e non fausto dominio dei duchi di Savoja tornò ai prischi signori
austriaci, che, colle solite esagerazioni, furono festeggiati con medaglie
portanti <i>Ab Austro prosperitas et felicitas</i>. Governando il marchese d'Almenara,
il 6 aprile 1704 fu fatto a Palermo un solenne auto da fè nella
gran piazza al fianco meridionale del duomo, presenti forse ventimila persone
e le autorità, e la nobiltà e il corpo diplomatico. Alcuni poteano ricordarsi
d'averne veduto un altro nel 19 giugno 1690 contro suor Giovanna
Rosselli francescana e Vincenza Morana. Pomposa processione accompagnò
questo nuovo atto di fede. Sull'altare eretto nel mezzo ardeano molte candele
di color giallo, e dalla mezzanotte in poi vi s'erano celebrate continuamente
messe per la conversione de' condannati. Fra questi venivano primi
i convertiti e penitenti, a testa scoperta e con un cero in mano; di poi i
riconciliati, coperti del sanbenito, scapolare di rozza lana gialla, stretto al
corpo e sparso di croci rosse, e in capo la mitera: ultimi i recidivi ed ostinati
col sanbenito e la mitera a fiamme. Collocaronsi sui gradini dell'altare,
e il padre Antonio Majorana fece un discorso allusivo: rimpetto al pulpito
stava il segretario dell'Inquisizione, davanti al tavolino portante i processi:
accanto i membri del Sant'Uffizio, aventi in petto la croce d'oro a brillanti
e rubini, e più in alto il grande inquisitore don Giovanni Ferrer. Davanti
a loro passarono i processati, a cui fu letta la sentenza, che rimandava
molti con lievi penitenze, coll'abjura e l'assoluzione; alcuni furono messi
su giumenti e frustati: ma suor Geltrude Maria di Gesù, terziaria di san Benedetto,
che nel secolo era stata Filippa Córdova, e frà Romualdo laico
degli Agostiniani scalzi, al secolo Ignazio Barberi, entrambi di Caltanisetta,
furono condannati ad esser arsi vivi, <i>donec in cinerem convertantur, cinis
vero dispergatur</i>.
</p>

<p>
Posti s'un carro tratto da bovi, furono condotti al rogo sulla piazza di
Sant'Erasmo, e fatte ad essi nuove esortazioni a pentirsi, ond'essere strangolati
prima che venissero gettati sul rogo ponendo in prima il fuoco ai
capelli e alla sopravesta della donna; ostinandosi essi, furono avventati
nelle fiamme. E il popolo stette a spettacolo<a class="tag" id="tag368" href="#note368">[368]</a>.
</p>
</div>

<div class="chapter">
<p>
<span class="pagenum" id="Page_343">[343]</span>
</p>

<h2><a id="disc51"></a>
DISCORSO LI.

<span class="smaller">PIEMONTE. I VALDESI SUBALPINI.</span>
</h2>

<p>
Fra le Alpi occidentali formavasi una potenza, che annettendosi gli avanzi
del regno di Borgogna, poi ottenendo dalla badia di San Maurizio la lancia
e l'anello di questo, poco poco dilatava dalla Saona alla Sesia e dal lago di
Neuchatel al Mediterraneo, dalla vetta alpina fiutando di qual parte spirasse
il vento, per ispiegar a quello le vele, non ben determinata se di là
di qua de' monti giovasse meglio ampliarsi, e favorendo ora l'impero di
cui era vassalla, or Francia di cui era insidiosa vicina, finchè si volse
risolutamente all'Italia, ove doveva non solo sopravvivere, ma surrogarsi
a tutte le dinastie. È perciò che alla storia italiana riferiamo quella pure
de' paesi da cui i duchi di Savoja trassero e la cuna e il titolo, e che
repudiarono appena testè per aspirazione maggiore. Carlo III il Buono
era nipote di Francesco I; ma temendolo appunto per la vicinanza e perchè
possedeva le chiavi del suo Stato, cioè Saluzzo, inchinò a Carlo V, di cui
sposò la cognata, e a cui diede grand'appoggio contro l'emulo in Italia. In
conseguenza il re di Francia ne occupò tutti gli Stati da Moncalieri alle Alpi,
mentre l'imperatore tenevasi gli altri, e muniva Asti, Fossano, Vercelli;
sicchè esso duca diceva al Muzio: «Due mastri di casa ho io; l'imperatore
e il re, che governano il fatto mio senza rendermene conto».
</p>

<p>
Come dovesse starne il povero paese Dio vel dica; ma il duca sperava,
sempre, col bordeggiare, di giunger alla sua meta. E per riuscirvi meglio
fu chi lo esortava a valersi della Riforma, ed abbracciarla palesemente;
col che raccorrebbe il favore di tutti quelli che avversavano il papato e
l'Austria.
</p>

<p>
Anemondo di Coct, cavaliere del Delfinato infervoratissimo del nuovo
simbolo, stimolava Lutero a indurvi il duca: «Questi è grandemente propenso
alla pietà e alla religione vera<a class="tag" id="tag369" href="#note369">[369]</a>; ama discorrere della Riforma
con persone della sua Corte; adottò la divisa <i>Nihil deest timentibus
Deum</i>, la quale è pure la vostra. Mortificato dall'Impero e dalla Francia,
<span class="pagenum" id="Page_344">[344]</span>
avrebbe modo d'acquistare suprema ingerenza sulla Savoja, la Svizzera,
la Francia».
</p>

<p>
Lutero in fatto gli scrisse, ma senza effetto. Anzi il duca passava intere
mattinate a visitar chiese e udire messe: i tre stati di Savoja nel 1528 richiedevanlo
di tener in pronto milizia che bastasse a reprimere i tentativi
dei Riformati, e impedire si estendessero nel paese; egli pure, vagheggiando
il concetto, allora nascente, dell'unificare lo Stato, non bramava di
meglio che svellerne l'eresia. Ma in cinquant'anni di signoria, per la passione
di tutto acquistare, quest'ambizioso non fece che perdere; vedemmo
(pag. 92) come la sua smania di insignorirsi di Ginevra fece che questa
gli si rivoltasse, e appoggiandosi ai cantoni Svizzeri riformati, abbracciasse
la Riforma di cui dovea diventar la Roma, e come il duca serbasse eterna
ribrama di quel dominio; e più volte tentasse recuperarlo, ma sempre con
sua onta. [Nella lista de' pastori, inviati a chiese straniere dalla compagnia de' pastori di Ginevra
dal 1555 al 1566, trovo nel 1555 mandato a Aunis e Saintonge Filippo Parnasso
piemontese: e mandati in Piemonte Giovanni Vineannes il 22 giugno 1556: Giovanni
Lanvergeat l'ottobre 1556: Alberto d'Albigeois il 27 settembre 1556: Giovanni Chambeli
il gennajo 1557: Gioffredo Varaglia di Cuneo nel 1557: Bacuot Pasquier il 14 settembre
1557: a Pragelato, Martino Tachart il 3 giugno 1558: a Torino, Cristoforo figlio del
medico di Vevey nel dicembre 1558.]
</p>

<p>
In una storia della Val d'Aosta, che trovasi nella biblioteca del re a Torino,
vi sono lettere da cui appare che, sebbene non si volessero inquisitori,
pure, avendo Calvino diffusa l'eresia in quella valle, alcuni furono processati
dal vicario del vescovo Gazzino, e i convinti furono rimessi ai signori
pari e non pari, per metter ad esame la sentenza, senza che alcun inquisitore
vi avesse parte.
</p>

<p>
Il 12 luglio 1529, Pietro Gazzini vescovo d'Aosta, ambasciadore a Roma,
scriveva al duca di Savoja d'aver esposto al papa che a Chambery s'era
tenuto un sinodo generale di prelati e abati sopra gli affari della religione,
e che lo pregavano di soccorrerli, attese le esorbitanze commesse
dai Luterani nelle valli di Savoja. Aggiunge che la Borgogna superiore e il
contado di Neuchâtel sono invasi da questa setta; che a Ginevra il vescovo
non osa più dimorare, nè vi si fece il quaresimale, e mangiasi carne i giorni
di magro, e leggonsi libri proibiti. Aosta e la Savoja sarebbero assolutamente
pervertite se il duca non v'avesse fatto decapitare dodici gentiluomini,
principali apostoli di queste dottrine. Malgrado ciò, non manca chi
diffonda quel veleno nei dominj del duca, benchè questi abbia, sotto pena
di ribellione e di morte, vietato parlarne. Costoro esclamano che il duca
non è re loro, e atteso i gravi tempi e le grosse spese della guerra, domandano
a gran voci si vendano i pochi beni che gli ecclesiastici ancor possedono,
e con tali maledette promesse fanno molti aderenti. Il vescovo conchiude
aver detto al Santo Padre quanto grandi servigi renda esso duca al
Santo Padre col perseguitare questa sètta, ed impedir che penetri in Italia.
Il papa gli rispose ringraziandolo; non poter mandare denaro, attesa la
ruina del suo tesoro, ma supplicava specialmente il duca di tener d'occhio
Ginevra, la cui perversione bisogna impedire a ogni costo.
</p>

<p>
Una lettera del dicembre 1535 riferisce gravi quistioni degli Aostani col
vescovo Gazzini che gli avea scomunicati. L'anno stesso troviamo quei
contorni agitati dalla guerra e dall'eresia di Calvino, e Ami Porral, deputato
di Ginevra e Basilea, scriveva: «Il duca ci dice d'aver molto a che
fare di là dai monti, in parte a cagione del vangelo, che si diffonde per
tutte le città. La cosa conviene che proceda, poichè essa viene da Dio, a
dispetto de' principi».
</p>

<p>
La medesima storia racconta come, uscente febbrajo 1536, Calvino penetrasse
nella valle, e si accostasse alla città, tenendosi nascosto nella cascina
di Bibiano, presso l'avvocato nobile Francesco Leonardo Vaudan.
Riuscì a pervertire alcuni, e sparse biglietti per esortare gli abitanti a
mettersi in libertà, e allearsi ai Cantoni svizzeri protestanti. Il pericolo
fu scongiurato con prediche e con processioni, alle quali assistevano col
popolo il vescovo Gazzini, il clero, il conte Renato d'Echalland, e le persone
più distinte, a piè nudi, coperti di sacco e di cenere: e fecero trattato
coi signori delle sette decurie nel Vallese di sostenersi a vicenda contro
ogni innovamento in fatto di religione o di fedeltà. Poi in assemblea generale
si fece divieto, a nome di sua altezza, sotto pena della vita di lanciar
qualsiasi proposizione contraria al sovrano o alla religione.
</p>

<p>
Gli aderenti a Calvino fuggirono, passando a guado il torrente Buttier
sotto Cluselino, donde recaronsi nel Vallay per le montagne di Valpelina.
I tre Stati raccolti in assemblea, a mani alzate fecero una pubblica professione
di fede, e solenne giuramento di vivere e morire nella religione cattolica,
e stabilirono una processione il giorno della Circoncisione e la terza
festa di Pasqua e di Pentecoste, cui assisteva tutta la città, oltre erigere in
mezzo alla città una grossa croce di pietra: tutti gli abitanti mettessero sulla
loro porta il nome di Gesù.
</p>

<p>
Nella relazione di Gregorio Barbarigo ambasciadore veneto a Carlo Emanuele
I nel 1611, è narrato quanto la perdita di Gex e degli altri cantoni
e di Ginevra pesasse al duca di Savoja, «desideroso piuttosto d'allargare gli
antichi confini dello Stato suo, che facile a soffrire di esser privo di quello
che già è stato de' suoi antenati». Sperò riaverli alla morte d'Enrico IV,
e col matrimonio del principe suo figlio, e perchè restava tolto l'appoggio
de' Francesi a Ginevra, dove allora aveasi meno affluenza di Protestanti,
dopo che erano tollerati in Francia, meno industria dopo che a
Lione si favorirono le manifatture nazionali meno lavoro di stampa dopo
che ai libri colà pubblicati, che spesso erano anche pontifizj e buoni, non
si permetteva di mettere la marca de' libraj lionesi, colla quale circolavano
liberamente.
</p>

<p>
E prosegue come esso duca sempre si valesse delle cose di religione per
ampliar i suoi Stati: mediante intelligenze colla Lega sperò estendersi in
Provenza: col pretesto di tor via gli Ugonotti, agognava ottenere Ginevra;
ma poichè videsi non abbastanza soccorso, si amicò coi Protestanti di Germania,
e non esitò disgustare il pontefice, massime col tirare la guerra in
Italia. Il pontefice però comprende come bisogni usar riguardi a paese, che
trovandosi in contatto con Ginevra, potrebbe declinare dal rispetto dovutogli.
E qui ragiona delle valli Valdesi, e della loro tenacità nelle antiche e
nuove credenze. Aggiunge che nello Stato, mentre fu posseduto dai Francesi,
molto si propagò la dottrina degli Ugonotti, e v'ebbe pubblici predicatori
in Torino<a class="tag" id="tag370" href="#note370">[370]</a> e altrove, «i quali, rimesso il duca in istato, furono fatti
partire, talchè ora si vive cattolicamente dappertutto; comprendendo i
duchi che, quanto scemava lo zelo per la religion cattolica, cresceva l'inclinazione
pei Francesi».
</p>

<p>
Il clero vive dipendentissimo dal duca, lo che toglie ogni possibilità al
papa di contrariarlo: perocchè i benefizj ecclesiastici son quasi tutti conferiti
<span class="pagenum" id="Page_345">[345]</span>
liberamente dal duca, compreso i due arcivescovadi di Torino e Tarantasia
e i nove vescovadi, godenti da due fin a cinquemila scudi d'entrata; il duca
propone alla conferma del papa un nome solo; lascia lungamente vacanti i
posti, valendosi degli intercalari a gratificare persone e famiglie sue devote, e
non permette che ne godano forestieri, nè che questi moderino le coscienze
de' suoi sudditi: molti ne convertì in commende dei ss. Maurizio e Lazaro.
Nelle materie giurisdizionali di là dai monti ha piena autorità anche sopra le
persone ecclesiastiche: in Piemonte sopravvive qualche privilegio a queste.
Nei feudi procura escludere l'ingerenza clericale. Ha gelosia de' Cappuccini,
che dipendendo dalla provincia di Genova, non hanno spiriti abbastanza
principeschi, onde diè loro lo sfratto, principalmente dal convento che
hanno sulla collina di Torino.
</p>

<p>
Ciò pel Piemonte proprio: quanto ai paesi di quel regno già appartenuti
a Genova, trovo a Ventimiglia nel 1573 esser dal vescovo ribenedetto un
Antonio Planca di Tenda, il quale in Genova (o Ginevra?) aveva abbracciato
la religione luterana. In Sospello poi si indicano ancora le case ove
abitavano alcuni calvinisti, colà solo tollerati.
</p>

<p>
Al 17 aprile 1582, Ugolino Martelli vescovo di Glandève, scriveva al
duca di Savoja d'un caso d'eresia avveratosi a Pogetto, e come v'avesse trovato
un tal Morin medico, che dieci o dodici anni prima n'era partito con
suo padre a causa di eresia, poi ripatriato, fece atto d'obbedienza alla Chiesa
davanti al governatore. Quanto agli uomini ei dice che tutto va bene, ma
in fondo alla coscienza dubita della sincerità di lui, onde lo circondò di
precauzioni affinchè non vendesse i beni paterni, di cui era stato rimesso in
possessione dopo l'abjura: e consiglia al duca di far in modo che non possa
ridurli a denaro, per poi andarsene e tornar al vomito.
</p>

<p>
Assicura che l'eresia, manifestatasi a Pogetto dodici anni fa, non vi ricomparve.
Bensì a Cigala i preti si lagnano che molti si confessano per
ottenere licenza di viaggiare, ma come l'ottennero, si scoprono eretici, e se
ne portano il denaro dei beni che in secreto vendettero. Egli suggerisce che
tali vendite siano annullate.
</p>

<p>
Ad Aghidone, alcuni fanno insolentemente professione d'eresia, ma essendo
povera gente, basterà farvi paura e darvi buone censure. Se però
persistessero, bisognerebbe toglier loro i figliuoli, e metterli in luogo sicuro.
</p>

<p>
Anche a Sero il male si diffuse tra le montagne, non per difetto delle
popolazioni, ma per volontà de' signori (Archivj del regno. Corrispondenza dei duchi di Savoja).
</p>

<p>
Il vescovo di Ventimiglia al 28 agosto 1572 annunziava al duca dolergli
che Maladorno fosse stato sciolto di prigione, mentre è complice delle <i>abominevoli
cose</i> operatesi poc'anzi: è sospetto d'aver abbattuto l'immagine di
santa Maddalena, e insudiciato i gradini dell'altare (<i>Ibid.</i>).
</p>

<p>
Chi da Torino procede a libeccio verso le Alpi Cozie, che fan confine alla
Francia, dopo Pinerolo fra monti più o meno selvaggi a cui sovrastano il
Monviso e il Moncenisio, vede aprirsi una successione di valli: a settentrione
quella di Perosa, solcata dalla Germanesca e più oltre quella di Pragelato; a
mezzodì di esse quella di Rorà, più piccola ed elevata; a occidente la valle
di Luserna, bagnata dal Pellice, da cui diramasi quella d'Angrogna o San
Martino, che da un lato chinasi al Piemonte, dall'altro pel colle della Croce
dà adito al Delfinato, importante passaggio d'eserciti e di merci per Francia.
Lungo i torrenti Angrogna e Pellice, che scendendo di balza in balza, le irrigano
di troppo fredde acque e non di rado le devastano, si stendono pingui
pascione, da cui a scaglioni si elevano piani, studiosissimamente coltivati
dagli abitanti, che nella pastorizia, nella caccia, nella pesca, nell'educare i
cereali, i gelsi, la vigna, i boschi, e nel cavar pietre lavagne esercitano
la forte vita. Alle scene campestri più in su e più in dentro ne succedono
di austere, con nevi quasi perpetue e terror di valanghe. Il dialetto piemontese
che vi si parla ha mistura ancor maggiore di francese.
</p>

<p>
La val di Luserna è ora popolata in quantità di ventimila anime, e n'è
capo Torre con tremiladucento, amenissimamente posta alle falde del Vandalino,
ed eretta appunto a schermire la valle da forestiere escursioni.
</p>

<p>
Colà fra la pianura subalpina e le gigantesche Alpi che la proteggono si
erano ritirati gli avanzi di que' Valdesi, che nel secolo XIII vedemmo turbare
l'Italia e dare origine all'Inquisizione. I Valdesi cercano persuadere
che la religione loro derivi direttamente dagli apostoli e da' primi loro
discepoli, che si conservasse senza adulterazione fra questi Israeliti delle
Alpi, che perciò sarebber i cristiani più antichi; predestinati da Dio a
<span class="pagenum" id="Page_346">[346]</span>
mantener la vera fede e la purezza del Vangelo: che i Riformatori d'ogni
tempo attinser da loro le dottrine che predicarono. Eppure queste variarono
a seconda de' ministri e de' tempi. Parlandone nel discorso V indicammo
come vogliansi discernere dagli Albigesi e dalle altre sette manichee.
Bossuet asserisce che, quando si separarono da noi, in pochissimi
dogmi deviavano, e forse in nessuno<a class="tag" id="tag371" href="#note371">[371]</a>: Ranerio Saccone, che, essendo
stato dei loro, dovea conoscerli, dice credevano dirittamente in tutto, se
non che bestemmiavano la Chiesa e gli ecclesiastici<a class="tag" id="tag372" href="#note372">[372]</a>; e Lucio III papa
li pose fra gli eretici per alcuni dogmi e osservanze superstiziose, il che
indicherebbe non avessero errori fondamentali, e massimamente di quelli
che dappoi levarono rumore. Anche dopo la condanna del papa, tennero una
conferenza a Narbona, dinanzi ad arbitri: e il ragguaglio che ne dà Bernardo
abate di Fontecaldo, ci ajuta a determinare che le loro colpe consisteano
principalmente nel negare obbedienza a preti e vescovi, credendosi
autorizzati a predicare, uomini e donne; in opposizione ai Cattolici, i quali
sosteneano bisogna obbedire ai sacerdoti e non sparlarne, le donne non dover
predicare, e neppur i laici senza licenza de' pastori; non doversi ripudiare la
preghiera per i morti, nè abbandonare le chiese per far orazione in case
private. Anche Alano dell'Isola, che scrisse un libro per confutarli, insiste
sull'obbligo che corre di non predicare senza missione, e di obbedir
ai prelati sebbene cattivi; che l'ordine sacro, non già il merito personale,
conferisce l'autorità di consacrare, di legare e sciogliere; che bisogna confessarsi
a preti, non a laici; che è permesso in certi casi giurare e punir di
morte i malfattori, il che essi negavano<a class="tag" id="tag373" href="#note373">[373]</a>.
</p>

<p>
Condannati da Bolesmanis arcivescovo di Lione, chiesero protezione da
papa Lucio III, che invece esaminatili, condannò i <i>nuovi</i> eretici nel 1184<a class="tag" id="tag374" href="#note374">[374]</a>:
non obbedirono, ma tornarono a cercar il voto di Innocenzo III, che di nuovo
condannò ogni loro riunione e insegnamento, nel 1199.
</p>

<p>
Giacomo vescovo di Torino, andato nel 1209 alla corte di Ottone IV
imperatore, gli palesò questa infezione della sua diocesi: e n'ottenne un
rescritto, ove quegli protesta che «il giusto vive di fede, e chi non crede è
giudicato»; laonde nel suo impero vuol che ogni eretico sia punito coll'imperiale
severità; gli conferisce autorità speciale di cacciar dalla diocesi i
Valdesi, e chiunque semina la zizzania della falsità<a class="tag" id="tag375" href="#note375">[375]</a>. Pure poco a poco crebbero
d'audacia, e al modo dei Fraticelli, sostenevano che, per amministrare
i sacramenti, bisogna esser poveri, e in conseguenza i preti cattolici non
erano veri successori degli apostoli. Nel 1212 tornarono a Roma per ottener
dalla santa sede licenza di predicare; e Corrado abate Uspergense, che ve
li vide col loro maestro Bernardo, dice affettavano la povertà apostolica con
certi zoccoli e tuniche come i monaci, ma capelli lunghi, a differenza di
questi, e che nelle assemblee secrete e nelle prediche contrafaceano i riti
della Chiesa. E soggiunge come fu per dare alla Chiesa de' veri poveri, che
il papa approvò i Francescani<a class="tag" id="tag376" href="#note376">[376]</a>.
</p>

<p>
<span class="pagenum" id="Page_347">[347]</span>
Allora viveano rinserrati nelle valli subalpine, donde nel 1308 respinsero
armata mano gli inquisitori, e uccisero Guglielmo prevosto cattolico della
valle, sospettando gli avesse egli denunziati. Giovanni XXII, in un breve
dell'8 luglio 1332 all'inquisitore Alberto di Castellaro marsigliese, movea
lamenti del crescere dei Valdesi in Piemonte, e massime di Pietro Martino
pastore, e designava provvedimenti. Nel 1354 Giacomo, principe di Acaja
residente a Pinerolo, ordinava a Balangero Rorenco ed Ueto suo nipote,
signori della Torre, d'imprigionar quanti Valdesi cogliessero nella valle di
Luserna<a class="tag" id="tag377" href="#note377">[377]</a>. Nel 1365 il giorno della Purificazione: fu da essi ucciso nel
convento de' Francescani di Susa Pietro Cambiano de' Predicatori, che aveva
acquistato il feudo di Ruffia. Antonio Pavoni domenicano, inquisitore in
Savigliano, mentre quivi predicava la domenica in Albis del 1374, fu
da essi ucciso e straziato. Scoperti gli uccisori, il conte di Savoja ordinò
ne fosse diroccata la casa con divieto di riedificarla, nè di coltivarne i
campi: se essi fossero côlti, venissero menati per tutto il Piemonte con
abito ignominioso e le mani al tergo, e posti sulle porte d'ogni chiesa in
tempo delle festive funzioni, poi chiusi in carcere finchè avesser la pena
meritata<a class="tag" id="tag378" href="#note378">[378]</a>. Nel 1370 essendo aumentati tanto da non bastarvi le produzioni
del paese, molti Valdesi migrarono, e forse fu allora che stabilirono
colonie nelle Calabrie e nella Puglia.
</p>

<p>
Regolavansi essi sotto la direzione di anziani, detti <i>barba</i>, cioè zii, carezzevole
nome di famiglia, donde trassero il titolo di <i>Barbetti</i>. Avversi a Roma
e ai riti che qualificavano d'idolatrici, pretendeano aver conservata la
integrità dell'evangelica predicazione; ma non intricandosi in sottigliezze
dogmatiche, stavano paghi di poter credere e adorare come la coscienza lor
dettava; e così poco dissentivano dalle credenze cattoliche, che, quavolta
non avessero barbi, o troppo rozzi nelle cose dell'anima, chiedeano sacerdoti
nostri.
</p>

<p>
Andavano alcuni frati ad apostolarli, e san Vincenzo Ferreri nel 1403
scriveva al suo generale qualmente avesse predicato in Piemonte e in Lombardia:
«Tre mesi occupai a scorrere il Delfinato, annunziando la parola
di Dio; ma più mi badai nelle tre famose valli di Luserna, Argentiera
e Valputa. Vi tornai due o tre fiate, e sebbene il paese sia zeppo
d'eretici, il popolo ascoltava la parola di Dio con tal devozione e rispetto,
che dopo avervi piantato la fede, Dio soccorrente, credetti dover
ricomparirvi per confermar i fedeli. Scesi poi in Lombardia a preghiere
di molti, e per tredici mesi non cessai d'annunziarvi il Vangelo. Penetrai
nel Monferrato e in paesi subalpini, dove ho trovato molti Valdesi
ed altri eretici, principalmente nella diocesi di Torino; e Dio
sorreggeva visibilmente il mio ministero. Queste eresie derivano principalmente
da profonda ignoranza e difetto d'istruzione: molti m'assicurarono
che da trent'anni non aveano inteso predicare se non qualche
<span class="pagenum" id="Page_348">[348]</span>
ministro valdese, che solea venirvi di Puglia due volte l'anno. Di ciò io
arrossii e tremai, considerando qual terribile conto avranno a rendere al
supremo pastore i superiori ecclesiastici, che alcuni riposano tranquillamente
nei ricchi palazzi, altri vogliono esercitare il ministero soltanto
nelle grandi città, lasciando perir le anime, che sprovedute di chi spezzi
loro il pane della parola, vivono nell'errore, muojono nel peccato... In val
di Luserna trovai un vescovo d'eretici, che avendo accettato una conferenza
con me, aperse le luci al vero, e abbracciò la fede della Chiesa. Non dirò
delle scuole de' Valdesi e di quanto feci per distruggerle, nè delle abominazioni
d'un'altra setta in una valle detta Pontia. Benedetto il Signore della
docilità con cui questi settarj rinunziarono ai falsi dogmi, e alle usanze criminali
insieme e superstiziose! Altri vi dirà come fui ricevuto in un paese,
ove già tempo si erano rifuggiti gli assassini di san Pietro Martire. Della
riconciliazione de' Guelfi e Ghibellini e della generale pacificazione dei
partiti, meglio è tacere, a Dio solo rendendo tutta la gloria»<a class="tag" id="tag379" href="#note379">[379]</a>.
</p>

<p>
Con così cristiana carità operavano i missionarj, nè però credasi che supplizj
mancassero, e ventidue Valdesi furono arsi in Cuneo il 1442<a class="tag" id="tag380" href="#note380">[380]</a>. Il
sabato 5 settembre 1388 in Torino frate Antonio di Settimo da Savigliano,
inquisitore nell'alta Lombardia, proferì condanna contro Catari, Patarini,
Speronisti, Leonisti, Arnaldisti, Circoncisi, Passaggini, Gioseffini, Franceschi,
Bagnoresi, Comisti, Berrucaroli, Curamelli, Varini, Ortolani, Sacatensi,
Albanesi, Valdesi e d'ogni altro nome. Già nel <span class="scp">VOL</span>. I, pag. 86 riferimmo
questo processo, il quale fu fatto senza tortura, e i castighi consistevano nell'obbligar
a portare sulla veste due croci gialle lunghe un palmo e larghe tre
dita, e con queste assister alla messa grande e alla predica, e pagar alquanto.
Ai relapsi confiscavansi i beni, ed erano rimessi al castellano di Asti e di
Pinerolo per punizione severa. Molt'altre volte bestemmiatori e relapsi
troviamo puniti di multe pecuniarie: nel 1272 Pasqueta di Villafranca fu
condannata in quaranta soldi perchè <i>faciebat sortilegia in visione stellarum</i>:
in quaranta fiorini Antonio Carlavario nel 1363, accusato d'aver fatto
scendere la gragnuola in Pinerolo leggendo libri di necromanzia; e nel
1386 in cenventi fiorini d'oro trentadue uomini della valle di San Saturnino,
che credeano per incanto far sanare le loro bestie in un'epidemia<a class="tag" id="tag381" href="#note381">[381]</a>.
</p>

<p>
Verso il 1440 eransi introdotti altri eretici, causando gran perturbazione;
e pigliato ardire, inveivano contro i parroci cattolici, dicendoli ignoranti
e che traevano le anime e i corpi in perdizione; due ne malmenarono;
uccisero il curato di Angrogna che ne ribatteva i sofismi; batterono quel di
Fenile; assalirono quel di Campilione ed altri. Non volle soffrirli impuniti il
vescovo di Torino, che nel 1446 inviò frà Giacomo Buronzio inquisitore con
una scorta di soldati, <i>et si non fuissent milites qui eum custodiebant,</i> dice un
cronista, <i>una cum multis aliis bonis catholicis non redisset vivus</i>. Trovò
quasi tutti i valligiani dati all'eresia, e molti relapsi. Tenne anche colloquj,
<span class="pagenum" id="Page_349">[349]</span>
e avendo invitati in Luserna quanti <i>voleano seco disputare</i>, con trecento
e più Valdesi ci venne il vecchio barba dottissimo Claudio Pastre, che nè
convinse nè resto convinto. Costui altre eresie predicava contro l'incarnazione
del Figliuol di Dio e la presenza reale, e teneva adunanze fin di cinquecento
eretici, i quali gl'inquisitori o respingevano o assediavano o
beffavano. L'inquisitore non volendo usare altre armi che le ecclesiastiche,
nè potendo procedere singolarmente contro tanti, pronunziò interdetta la
valle, che durò così dal 48 al 53, quando tornatovi frà Buronzio e convertitine
alcuni, questi supplicarono perdono da Nicolò V, che in fatti ordinò
ai vescovi di Torino e Nizza riconciliasse tutti quelli che abjurassero. E ne
fu più di tremila, e il vescovo gli accolse e regalò, ma impose che quelli
che ricadessero perderebbero i beni. Ciò non impedì che molti e presto
ritornassero al Vomito<a class="tag" id="tag382" href="#note382">[382]</a>.
</p>

<p>
Fu sotto questo vescovo Ludovico da Romagnano, che, avendo alcuni ladri
rubato un ostensorio colle sacrosante specie, il giumento che le portava,
passando per Torino, si buttò a terra, e l'ostia elevossi luminosa (6 giugno
1453): miracolo sin ad oggi festeggiato.
</p>

<p>
Questi ed altri prodigi di quel tempo non tolsero che i Valdesi persistessero
nell'errore; onde nel 1475 si decretò che nessun contratto con
essi avesse valore e frà Giovanni d'Aquapendente curava che i magistrati a
ciò s'attenessero.
</p>

<p>
Il 23 gennajo dell'anno seguente, Jolanda, sorella di Luigi XI, vedova
del beato Amedeo di Savoja e tutrice di Carlo, d'accordo coi vescovi ordinava
ai castellani di Pinerolo e Cavour e al podestà di Luserna facessero osservare
gli ordini dell'Inquisizione, e adoprassero tutte le vie per ricondurre
i Valdesi alla Chiesa cattolica. V'andò poi inquisitore Alberto de' Capitanei,
arcidiacono cremonese, i cui rigori eccitarono a resistere; da Pietro Revel
d'Angrogna nel 1487 fu ucciso il Negro di Mondovì, e malmenate le truppe
venute per opprimerli. Violentemente li perseguitò il beato Aimone Tapparelli
d'Azeglio inquisitore nel 1495. Margherita di Foix, vedova del marchese
di Saluzzo, si accontò col vescovo di questa città per escluderli dal
marchesato nel 1499; onde i Valdesi si restrinsero nelle valli. Per quanto
vi si tenessero tranquilli gli alpestri silenzj non sempre li sottraevano a
sospetti e animadversioni de' governi, massime per parte della Francia, ombrosa
della loro vicinanza. Re Carlo VIII avea tolto a perseguitarli, e papa
Innocenzo VIII eccitato i credenti contro questi <i>aspidi velenosi</i>; e il legato
condusse un esercito nelle placide valli d'Angrogna e Pragelato. Al suo
rincalzare alcuni abjurarono, altri si ridussero fra monti più inaccessi: ma
re Luigi XII, dopo presane informazione, ebbe ad esclamare: «Son migliori
cristiani di noi».
</p>

<p>
Giudice incompetente! Ma nel 1517, Claudio Seyssel arcivescovo di
Torino, venerato per sapienza, e per incarichi affidatigli da Luigi XII e Francesco
<span class="pagenum" id="Page_350">[350]</span>
I, avendoli conosciuti nella visita pastorale, s'adoprò a ricercare fin nella
radice gli errori, e convertire i Valdesi, che giudica una genia abjetta e bestiale,
avente appena tanta ragione che basti a distinguere se bestie o uomini
sieno, se vivi o morti: e quindi non occorre con essi alcuna disputa
formale. Pure ne divisa le dottrine, e non sono quelle che poi professarono i
Riformati. La principale consisteva nel far dipendere l'autorità del ministero
ecclesiastico dal merito delle persone, nè poter consacrare e assolvere chi
non osserva la legge di Cristo; in conseguenza non doversi obbedir al papa
e ai prelati, perchè si sono distolti dalla via degli apostoli; e Roma, carica
d'ogni mal mendo, è la meretrice dell'Apocalisse. Ben soggiunge che «alcuni
fra essi, dotti d'alta ignoranza, ciarlano più che non ragionino intorno
alla sostanza e alla verità dell'eucaristia; ma quel che ne dicono come un
segreto è talmente alto, che appena i più esperti teologi arrivano a comprenderlo».
</p>

<p>
Non trattavasi dunque della assenza reale, massima la meno alta, e la più
conforme ai sensi. Anzi esso arcivescovo fa dire a un Valdese: «Come mai
il vescovo e il prete, ch'è in ira a Dio, potrebbe propiziarlo agli altri?
Colui ch'è sbandito dal regno di Dio, come potrebbe averne le chiavi? Se
la preghiera e le azioni di lui non hanno utilità veruna, come mai Gesù
Cristo, alle parole di esso, potrebbe trasformarsi sotto la specie del pane e
del vino, e lasciarsi maneggiar da uomo, ch'egli ha interamente rejetto?»<a class="tag" id="tag383" href="#note383">[383]</a>.
</p>

<p>
Bossuet che, nella <i>Storia delle Variazioni</i>, esibì pur quelle de' Valdesi,
assicura esistere in una biblioteca i processi fatti il 1495 nelle costoro valli,
raccolti in due grossi volumi, dove, tra altri, è l'interrogatorio d'un tal
Quoti di Pragelato. Alla domanda su qual cosa i barbi insegnassero del sacramento
dell'altare, risponde com'essi «predicano e insegnano che, quando un
cappellano che abbia gli Ordini proferisce le parole della consacrazione,
sull'altare egli consacra il corpo di Cristo, e il pane si cangia nel vero
corpo»; ch'egli ricevea tutti gli anni a pasqua «il corpo di Cristo»: e
i barbi dicevano che per ben riceverlo bisogna esser confessati, e meglio
dai barbi che dai cappellani, cioè dai preti, perchè questi scapestravansi a
vita libera, mentre quelli la menavano giusta e santa. Sempre riferivansi
dunque alla teorica del merito personale, dogma loro principale; e lo ripetono
anche gli altri, e che confessavansi ai barbi, i quali hanno facoltà di
assolvere; confessavansi a ginocchio; e per ogni confessione davano una
moneta; riceveano penitenze, le quali per lo più consisteano in un <i>Pater</i>,
un <i>Credo</i>, non mai l'<i>Ave Maria</i>; proibito il giurare; non doversi invocare
i santi nè pregar per i morti.
</p>

<p>
Così seguitarono a vivere e credere fin quando, mal per loro, ebbero contezza
della Riforma predicata da Lutero. Ad abbracciarla non erano spinti
per riazione, come gli Svizzeri e i Tedeschi. Invitati però da questi, nel
<span class="pagenum" id="Page_351">[351]</span>
1530 deputarono Pietro Masson, Giorgio Morel e Martino Gonin loro barbi,
a conferirne in Basilea con Ecolampadio, a Strasburgo con Bucer, a Berna
con Bertoletto Haller ed altri campioni. Ai quali esposero come essi praticassero
la confessione auriculare; i loro ministri vivessero celibi; alcune
vergini facessero voto di perpetua castità.
</p>

<p>
A chi le negazioni protestanti appoggiava sugli usi del primitivo cristianesimo,
spiacque il riconoscere che questi pretesi contemporanei degli apostoli
discordassero in punti così controversi, e che prendessero scandalo
delle asserzioni di Lutero contro il libero arbitrio. Pietro Gilles loro storico
nota che que' maestri gli ammonirono di tre cose; 1º di alcuni punti dottrinali,
ch'e' riferisce, sui quali voleano si riformassero; 2º di meglio disciplinare
le assemblee; 3º di non permettere più che membri della loro chiesa
assistessero alla messa, nè aderissero in verun modo alle superstizioni papali
e ai sacerdoti cattolici<a class="tag" id="tag384" href="#note384">[384]</a>.
</p>

<p>
Del resto da nessun autore trapela che avessero una confessione canonica
di fede; sicchè quelle che si producono è presumibile venissero compilate
dopo la riforma loro, per la quale cessarono d'essere quel che prima, e si
misero sull'orme de' Protestanti, mentre volentieri si spacciano per loro
precursori. Lo stesso Beza confessa che i Valdesi aveano «imbastardita la
purezza della dottrina», e declinato dalla pietà e dalla dottrina<a class="tag" id="tag385" href="#note385">[385]</a>; e il
protestante Scultet, nel riferire la loro conferenza con Ecolampadio<a class="tag" id="tag386" href="#note386">[386]</a>,
fa da uno dei deputati confessare che fin allora aveano riconosciuto sette
sacramenti; ma ripudiavano la messa, il purgatorio, l'invocazione dei
santi; i ministri erano in supremo grado ignoranti, siccome persone costrette
a vivere di lavoro onde di limosine, e non da essi, ma da preti
romani riceveansi i sacramenti, del che domandavano perdono a Dio,
perchè non poteano di meno; ch'essi ministri non menavano moglie,
ma spesso fornicavano, e allora restavano esclusi dalla società dei barbi
e dal predicare. E per loro istruzione domandavano non solo «se al
magistrato sia lecito punire i criminali di morte», ma anche se sia
permesso uccider il falso fratello che li denunziava, attesochè, non avendo
giurisdizione fra loro, quest'unica via trovavano a reprimerli; se gli ecclesiastici
potessero ricever doni, e tenere cosa alcuna in proprio; se accogliere
la distinzione del peccato in originale, veniale, mortale; se i bambini di qualunque
nazione sono salvati pei meriti di Cristo; se gli adulti che manchino
di fede possono giunger a salute in qualunque religione. Sopratutto mostravansi
colpiti da ciò che in Lutero aveano letto sulla predestinazione e il
libero arbitrio, «mentre credeano che gli uomini avessero naturalmente
alcuna forza e virtù, la quale, eccitata da Dio, avesse qualche valore, conforme
alla parola <i>Battete e vi sarà aperto</i>. Che se i predestinati non posson
divenire riprovati e viceversa, a che tante prediche e scritture? a che, se
tutto arriva per necessità?»
</p>

<p>
<span class="pagenum" id="Page_352">[352]</span>
Maggiore conformità si pretese trovarvi colle dottrine di Calvino, il quale,
penetrato nella val d'Aosta allorchè abbandonò la duchessa di Ferrara, diede
calda opera perchè que' valligiani abbracciasser la sua credenza, e sottraendosi
a Savoja, si fondessero coi Cantoni protestanti svizzeri. Gli stati però
di quella valle, adunatisi nel febbrajo 1536, presero severi provvedimenti
per la conservazione della fede cattolica. Meglio riuscì coi Barbetti il celebre
ginevrino Farel, e gl'indusse a pubblicare la loro professione di fede, e
chiarirsi o divenire calvinisti, abolendo i suffragi pei defunti, i digiuni,
il sagrifizio della messa, tutti i sacramenti eccetto il battesimo e la cena,
e credere alla predestinazione e alla salvezza per mezzo della sola fede, nè
altri che Cristo esser mediatore fra Dio e gli uomini.
</p>

<p>
Era questo veramente il simbolo antico? o è vero quel che sopra vedemmo
asserito, che da prima ammettessero l'efficacia delle opere?
</p>

<p>
Quando ai novatori rinfacciavasi d'esser nati jeri, importantissimo riusciva
l'accertar questi punti, e quindi se ne discusse con quell'accannimento,
che sempre offusca la verità. I più recenti negano che i Valdesi derivassero
da Claudio di Torino, nè che la <i>confessio fidei</i> sia del 1120, bensì
posteriore al colloquio con Ecolampadio<a class="tag" id="tag387" href="#note387">[387]</a>, e che poc'a poco eransi allontanati
dalla Chiesa cattolica.
</p>

<p>
Nell'assemblea che i Valdesi tennero per sei giorni in Angrogna a mezzo
settembre 1532 fu proposta un'unificazione, i cui punti erano:
</p>

<p>
1. Che servire a Dio non si può se non in ispirito e verità;
</p>

<p>
2. che quei che furono o saranno salvati, sono eletti da Dio prima
della creazione;
</p>

<p>
3. che riconoscer il libero arbitrio è negar la predestinazione e la grazia
di Dio;
</p>

<p>
4. che si può giurare, purchè chi lo fa non pigli il nome di Dio invano;
</p>

<p>
5. che la confessione auricolare ripugna alla Scrittura; bensì è lodevole
la confessione reciproca e la riprensione secreta;
</p>

<p>
6. non v'è giorni prefissi al digiuno cristiano;
</p>

<p>
7. la Bibbia non proibisce di lavorar la domenica;
</p>

<p>
8. nel pregare non occorre articolar le parole, nè inginocchiarsi o
battersi il petto;
</p>

<p>
9. gli apostoli e i padri della Chiesa usarono l'imposizione delle mani,
ma come atto esterno e arbitrario;
</p>

<p>
10. i voti di celibato sono anticristiani;
</p>

<p>
11. i ministri della parola di Dio non devono andar vagando e mutare
dimora, se pure nol richieda il ben della Chiesa;
</p>

<p>
12. per provvedere alle famiglie, essi possono godere altre rendite,
oltre i frutti dell'apostolica comunione;
</p>

<p>
13. soli segni sacramentali sono il battesimo e l'eucaristia.
</p>

<p>
Non tutti però convennero in tali articoli; e nominatamente li ricusarono
<span class="pagenum" id="Page_353">[353]</span>
i barbi Daniele di Valenza e Giovanni di Molines, che ritiratisi dal sinodo,
passarono in Boemia; primo scisma fra' Valdesi, dedotto principalmente da
ciò, che «alcuni pensarono, coll'accettare tali conclusioni, si degradasse la
memoria di quelli che fin allora aveano condotto la loro chiesa».
</p>

<p>
Un'altra professione di fede sporsero al luogotenente del re di Francia dopo
l'editto del 1555, portante che la religione loro e de' loro padri era rivelata
da Dio nel vecchio e nuovo Testamento, e sommariamente espressa nei
dodici articoli del <i>Credo</i>; confessavano i sacramenti, ma non il loro numero;
accettavano i quattro Concilj ecumenici Niceno, Efesino, Costantinopolitano
e Calcedonese, il simbolo di sant'Atanasio, i comandamenti di Dio; riconoscevano
i principi della terra, ma non intendevano obbedir alla Chiesa cattolica
e ai decreti di essa.
</p>

<p>
Pare dunque che gl'insegnamenti ingenuamente scritturali de' barbi non
tenessero di quel dogmatismo assoluto e sistematico, di cui i Riformati si
armarono per combattere la Chiesa romana: poco aveano letto, poco discusso,
difendendosi piuttosto col soffrire e credere; e comportavano alla Chiesa
romana tutto ciò che non urtava il lor senso morale. Ma a ripudiar ogni
accordo con questa gl'indussero Farel e i seguaci di Calvino, riuscendo a
mutarne le credenze più che non avessero ottenuto tante predicazioni e
persecuzioni. E nel 1842 il pastore Paolo Appia gemeva delle novità introdotte.
«Chi voglia ben conoscere la Chiesa Valdese bisogna la osservi avanti
la Riforma, quando non ancor deformata dalle professioni calviniche. Non
fu un bel giorno per essa quello, in cui il genio colossale ma dialettico di Calvino
le impresse il suo suggello, vigoroso sì, ma duro. Amo meglio i nostri
barba, che nelle caverne o a cielo aperto recitano i passi della Bibbia. Deh
perchè gli Israeliti delle valli non prefersero di rimaner nella loro oscurità,
quali erano prima di quel profluvio di controversie, cioè uomini della
Bibbia, della preghiera, dell'abnegazione, poveri di spirito come quelli cui
appartiene il regno de' cieli?»
</p>

<p>
Furono i Valdesi che diedero alla Francia la prima traduzione della Bibbia.
Perocchè, avendo veduto come le poche che correvano fossero di senso e di
copia fallaci, indussero Roberto Olivetano, pratico di greco e d'ebraico, a
voltarla in francese. Ed egli l'eseguì in un anno: e «ho fatto il meglio che
potetti, ho lavorato e approfondito il più che seppi nella viva miniera
della pura verità per trarne l'offerta che vi reco, a decorazione del santo
tempio di Dio. Non mi vergogno, come la vedova del Vangelo, d'aver
portato innanzi a voi due soli quattrini, che son tutta la mia sostanza.
Altri verranno appresso, che potran meglio riparare il cammino, e far più
piana la via».
</p>

<p>
Una colletta per farla stampare fruttò millecinquecento scudi d'oro, e nella
prefazione all'edizione del 1535 diceasi alla nascente chiesa di Francia:
«A te, povera chiesuola, è diretto questo tesoro da un povero popolo, tuo
<span class="pagenum" id="Page_354">[354]</span>
amico e fratello in Gesù Cristo, e che, da quando ne fu dotato e arricchito
dagli apostoli di Cristo, sempre ne ebbe il godimento: ed ora volendo
regalarti di ciò che desideri, m'ha dato commissione di cavar questo tesoro
dagli armadj greci ed ebraici, e dopo averlo involto in sacchetti francesi
il più convenevolmente che potessi giusta il dono di Dio, ne facessi presente
a te, povera Chiesa, a cui nulla vien presentato. Oh la graziosa
derrata di carità, di cui si fa mercato sì utile e profittevole! Oh benigna
professione della grazia, che rende al donatore e all'accettante una medesima
gioja e dilettazione!»<a class="tag" id="tag388" href="#note388">[388]</a>.
</p>

<p>
Dacchè il contatto de' Riformati li strappò dalla quieta loro oscurità, i Valdesi
fortuneggiarono nelle procelle d'un tempo sospettosissimo. Subito il
parlamento d'Aix e quel di Torino (stando allora il Piemonte in servitù di
Francia) applicarono ad essi le leggi capitali comminate agli eretici, e il rogo
e il marchio; poi, perchè maltrattavano i frati spediti a convertirli, si bandì
il loro sterminio, e che perdessero figli, beni, libertà. Forte s'oppose a tali
rigori il Sadoleto vescovo di Carpentras; e re Francesco I, vedutili mansueti
e che pagavano, ordinò al parlamento di cessar le procedure, e diè loro tre
mesi di tempo per riconciliarsi: ma scorsi questi, Giovanni Mainier barone
D'Oppède, preside al parlamento, lo indusse a dar esecuzione all'editto. Ecco
allora una fanatica soldatesca cominciarvi il macello: quattromila sono uccisi,
ottocento alle galere, Cabrières, Merindol e altri venti villaggi sterminati
(1549). Il racconto sente delle esagerazioni consuete a tempi di partito;
fatto è che, per quanto universale e sanguinaria fosse l'intolleranza, ne fremette
la generosa nazione francese, e il re morendo raccomandava a suo
figliuolo castigasse gli autori di quell'eccesso. Ma quando al parlamento di
Parigi fu recata l'accusa, D'Oppède vi si presentò impassibile come chi
ha adempiuto a un dovere; cominciò la difesa dalle parole «Sorgi, o
Signore, sostieni i nostri diritti contro la gente iniqua», e fu assolto; gli
altri pure uscirono impuniti, di che grave dispetto presero i Protestanti.
</p>

<p>
Poco a poco rallentatasi la persecuzione, i Valdesi esercitarono anche pubblicamente
il loro culto: nel 1555 fabbricarono il primo tempio in Angrogna,
e sebbene Giovanni Caracciolo, principe di Melfi e duca d'Ascoli, luogotenente
del re di Francia, smantellasse i forti di Torre, Bobbio, Bricherasio,
Luserna, pure sotto la dominazione francese dilataronsi anche nel marchesato
di Saluzzo e ne' contorni di Castel Delfino, e ricettavano profughi
d'Italia, tra cui Domenico Baronio prete fiorentino, che volle comporre una
messa, la quale conciliasse il rito cattolico con quello de' Valdesi; ma fu
ricusata come di mera fantasia<a class="tag" id="tag389" href="#note389">[389]</a>. Costui scrisse pure diverse operette
latine e italiane contro la Chiesa cattolica, in una delle quali sosteneva, in
tempo di persecuzione esser dovere di manifestare senza reticenze le proprie
opinioni religiose; nel che venne contraddetto da Celso Martinengo.
</p>

<p>
Non cessavasi di procurare la conversione de' Valdesi colle prediche e
<span class="pagenum" id="Page_355">[355]</span>
con altri mezzi acconci al tempo, e i decurioni di Torino vigilarono non
poco affinchè non si estendessero in questa città. Al quale intento scrissero a
Pio IV di voler fermamente sino alla morte mantenere la fede dei loro maggiori:
e mandarono supplicando Carlo IX, lor re, non tollerasse gli scandali
che davano i Luterani, e nel 1561 ottennero un decreto che colà non predicassero
ministri eretici, nè tenessero adunanze pubbliche nè private. Già dal
1532 la città aveva eletto un maestro che leggesse le epistole di san Paolo,
tema delle più consuete controversie, e nel 1542 ponea che nessuno conseguisse
pubblico uffizio se non fatta professione di cattolica fede. Sette pie persone,
quali furono l'avvocato Albosco, il capitano Della Rossa, il canonico
Gambera, il causidico Ursio, Valle mercante, Bossi sarto, Nasi librajo, istituirono
la Compagnia della Fede, detta poi di san Paolo, che subito estesa,
abbondò in opere di carità, le quali voleva fossero predicazione viva contro
l'eresia. Dell'erezione di questa confraternita ebbe principal merito frà
Paolo da Quinzano bresciano, che avea combattuto i Luterani fra gli Svizzeri:
la storia di essa fu scritta dal famoso Emanuele Tesauro, e le sante
opere ne sono continuate sino ad oggi tra gli scherni plebei e le difficoltà
governative.
</p>

<p>
Gli annali de' Cappuccini raccontano come Torino, allorchè a Carlo di Savoja
l'aveano tolto i Francesi, molti eretici fra questi custodendo le porte,
insultavano ai Cattolici e massime ai frati, qualora vi scendevano dalla
vicina Madonna del Campo. Un coloro capitano svillaneggiò un famoso
predicatore, il quale mal sopportandolo, cominciò a dirgli ragioni, e infine
gli propose: «Leghiamo insieme le nostre braccia ignude, e mettiamole sul
fuoco. Di quello il cui braccio resterà illeso, terremo per vera la fede».
Ricusò la proposta l'eretico, ma ne prese tal rancore contro tutti i Cappuccini,
che cospirò co' suoi di assalirne il convento, e trucidarli una tal notte.
Lo seppero essi; ma nè fuggirono, nè si misero in parata di difese; il guardiano
li raccolse in chiesa a pregare pei persecutori, e raccomandare le proprie
anime a Dio. All'avvicinarsi della banda assassina, il guardiano comanda
si tiri il catenaccio e si spalanchi la porta: ma gli aggressori, côlti da
sgomento, quasi da uno stuolo d'armati fossero assaliti, gettansi a fuggire,
e i Cappuccini hanno la palma del martirio senza sangue<a class="tag" id="tag390" href="#note390">[390]</a>.
</p>

<p>
Quando Torino fu restituita al duca, questi vi trovò molti Ugonotti;
laonde istituì nell'Università una cattedra di teologia per ispiegarvi le epistole
di san Paolo, nel che ebbe grand'ajuto dal gesuita Achille Gagliardi,
dal teologo Lodovico Codretto e dal padre Giovanni Martini, che scorsero
predicando le valli valdesi.
</p>

<p>
Narrano pure che a Vercelli un cortigiano calvinista, perdendo al giuoco,
entrò furioso nella cattedrale, e percosse di schiaffo un'effigie marmorea della
Madonna. Vi restò l'impronta della mano e del sangue che ne sprizzò, e il
duca Carlo volle che il reo, benchè appartenente alla Corte, fosse impiccato.
</p>

<p>
<span class="pagenum" id="Page_356">[356]</span>
È parimenti narrato che nel castello di Ciamberì, il 4 dicembre 1532,
la sacra sindone, lenzuolo entro cui si crede fosse avvolto Cristo morto, restasse
preservata da un incendio sì forte, che fuse il metallo della cassa in
cui era contenuta: a verificare il qual miracolo, Clemente VII spedì il
cardinal Gorrovedo. Più tardi, cioè nel 1578, quel sacro lenzuolo fu tolto
da Ciamberì perchè correa pericolo d'esser violato dagli eretici, e portato a
Torino dove ottiene costante venerazione<a class="tag" id="tag391" href="#note391">[391]</a>.
</p>

<p>
I Valdesi aveano preso baldanza dai subbugli del paese e dagli incrementi
de' loro religionarj di Svizzera e di Francia, onde il duca da Nizza pubblicò
un editto per frenarne il proselitismo. Furonvi poi spediti l'inquisitore
Tommaso Giacomelli e missionarj, fra cui il Possevino.
</p>

<p>
Il Possevino era nato a Mantova nel 1534 da gente nobile ma povera, ed
entrato educatore in casa del cardinale Ercole Gonzaga, vi conobbe quanto
di meglio fioriva in Italia, e ne ottenne la stima. Posto abbate di Fossano,
vedevasi aperta innanzi una splendida carriera, ma vi preferì la faticosa di
gesuita, e fu de' più operosi in quella operosissima società. Non abbiamo qui
a raccontare le sue legazioni in Isvezia, in Polonia, in Ungheria, a Mosca,
paesi de' quali diede si può dire i primi ragguagli; fondò collegi in Piemonte,
in Savoja, in Francia.
</p>

<p>
E in mezzo a terre di Francia giaceva il contado d'Avignone, che atteneasi
all'Italia come dominio dei papi, i quali lunga dimora vi aveano fatto
durante quella che si disse schiavitù babilonese: e da poi vi mantenevano
un legato pel governo civile, il quale presto ebbe ad occuparsi d'escluderne
l'eresia. Perocchè gli Ugonotti vi eccitavano tumulti, onde averne pretesto
per sottrarre il paese alla signoria del pontefice, di cui distrussero fin
i palazzi. Pio IV vi mandò suo cugino Fabrizio Serbelloni, fratello del famoso
Gabriele, il quale, col titolo di generale poi di governatore e con poteri straordinarj,
sostenne i Cattolici, onde i Protestanti gli diedero taccia di enormi
crudeltà; fatto è che riuscì a domarli, ne sbandì duemila, e ripristinò la
messa.
</p>

<p>
Scoppiate poi le guerre civili di Francia, quel contado ebbe molto a soffrirne,
e la stessa città fu nottetempo assalita, ma una fiaccola miracolosa fece
il giro delle mura svegliando le scolte; sicchè la sorpresa fallì. Dappoi fu
confortata dalle armi di Torquato Conti e dalle prediche di Feliciano Capitoni
di Narni.
</p>

<p>
Colà era stato mandato il Possevino come prefetto del collegio gesuitico:
ma nel 1569 essendo venuto a Roma, quando tornò bucinossi ch'egli vi fosse
andato a denunciare molti eretici al papa; e che questi volesse introdurvi
l'Inquisizione alla spagnuola, e abolire le confraternite dei Disciplini. In
tempi sommossi nulla sì facile come il far credere anche le men probabili
baje. Gl'inveleniti inveleniscono; la città si solleva contro il Possevino;
il magistrato è costretto calmar quelle furie con colpire di severo editto i
<span class="pagenum" id="Page_357">[357]</span>
Gesuiti: ma il papa scrive smentendo i fatti; le ire sbollono; tutto ritorna
alla quiete.
</p>

<p>
Del Possevino conserviamo un curioso racconto della sua missione tra i
Valdesi<a class="tag" id="tag392" href="#note392">[392]</a>, nella quale adunò un'assemblea generale in Chivasso, ma senza
frutto. Insieme con gravi comminatorie di galera e di forca si vietarono l'esercizio
pubblico del culto, e le prediche dei barbi; sicchè Scipione Lentulo, napoletano
di molta dottrina<a class="tag" id="tag393" href="#note393">[393]</a>, e Simone Fiorillo, che v'erano rifuggiti, trasferironsi
a predicare in Valtellina, dove gli abbiamo trovati. Altri pure
abbandonarono quel ricovero: poi crescendo i rigori, i Valdesi posero in
disputa se fosse lecito resistere colle armi. Alcuni barbi sosteneano, «Non si
deve al principe opporsi, neppure a difesa della vita, massime qui dove coi
nostri averi possiamo ritirarci in monti più reconditi»; altri: «Sì; avete
autorità d'usar le armi, non essendo contra il principe ma contra il papa».
Quali seguono il primo parere; quali avventansi ad aperta ribellione. Per chetarli
il duca propose un colloquio; ma al papa spiaceva che, nell'Italia stessa
e sotto i suoi occhi, si mettesse in controversia la indisputabile sua autorità:
se a quei popoli facea bisogno d'istruzione, manderebbe teologi e un legato
con plenaria autorità di assolverli: sebbene di poca speranza si lusingasse,
conscio della pertinacia degli eretici, che ogni passo a persuaderli interpretano
per impotenza a costringerli.
</p>

<p>
I duchi di Savoja pubblicarono molti editti per sistemare o per comprimer
i Valdesi; v'andavano spesso inquisitori e missionarj, e vi si adoperarono le
arti della persuasione e della preghiera. Le sventure del paese, cui l'ambizione
irrequieta di Carlo III avea tirata addosso la dominazione francese,
davano impulso anche a movimenti antireligiosi, finchè Emanuele Filiberto
(1553-1580), a servizio dell'imperatore acquistata rinomanza guerresca
colle vittorie di Gravelina e San Quintino, in compenso ricuperò gli aviti
dominj nella pace di Castel Cambrese. Cercò rendersi indipendente da
Francia e robusto col fare armi, col togliere le rappresentanze paesane e
gravare i sudditi d'imposte, mentre li scioglieva dai vincoli di servigi personali
e di manomorta. Capì esso come gl'interessi di sua casa dovessero
trasportarsi in Italia, e qui stabilì la sua capitale; ma non per questo
abbandonava le idee avite, e fantasticava un regno allobrogo, confinato
dalla Provenza e dal Delfinato, dal Lionese e dalla Bresse, dalla Svizzera
francese e dalle provincie subalpine. A ciò l'infervorava il senatore Joly
d'Allery nel 1561 in uno scritto, che, come gli opuscoli di Napoleone III,
diffuso a migliaja di copie, doveva o creare o ingannare o scandagliare l'opinione
pubblica. Ma per aver fautori a tal pensiero, suggerivagli di conciliarsi
gli Ugonotti di Francia e i principi e Cantoni protestanti coll'abbracciarne la
dottrina, come avea fatto egli stesso, il senatore Joly, che avea stabilito una
Chiesa evangelica a Ciamberì.
</p>

<p>
La proposizione dovea far orrore, e venne processato; ed egli confessò
<span class="pagenum" id="Page_358">[358]</span>
che l'ingrandimento della Savoja era ambito da tutti i sudditi; quanto alla
religione non desiderava di meglio che di veder pubblicato, non le dottrine
di Calvino o di Farel, ma il vangelo. Condannato a lievissima pena, presto
fu rintegrato dal duca, di cui avea carezzato le ambizioni.
</p>

<p>
Certamente coll'apostasia Emanuele Filiberto avrebbe rimosso l'opposizione
che ai suoi incrementi facevano il Lesdiguières, Ginevra, Berna, e
attirato a sè gli Ugonotti di Francia, i quali, badando più alla religione che
alla nazionalità, come tendeano la mano all'Inghilterra e all'Olanda, così
sarebbonsi messi col capo de' Valdesi.
</p>

<p>
Ma fra il bisogno che avea di Spagna e del papa, tra la particolare pietà<a class="tag" id="tag394" href="#note394">[394]</a>
e il desiderio d'aver ne' sudditi l'unità di credenza, preferì le armi, mestier
suo, e tanto più che accorreano molti Francesi in quelle valli per ajutare i
loro religionarj, ond'egli temeva non rimettessero in pericolo la nazionale
indipendenza. Spedì dunque truppe, che nella difficile guerra di montagna
recarono e soffersero gravi strazj. Vedendo la difficoltà dell'esito e l'inopportunità
dei mezzi, avendo anche settemila uomini di Savoja toccato una grave
sconfitta a San Germano, con grande rincoramento degli insorti, il duca
calò ad accordi; concesse a' Valdesi perdono, e di tener congreghe e prediche
in determinati luoghi; negli altri soltanto consolar gl'infermi, e far certi
riti; i profughi rientrassero; potesse il duca escluder i predicanti che non
gli aggradivano, ma essi eleggerne altri: però non trapassassero i loro confini,
e non escludessero i riti dei Cattolici (5 giugno 1560). Il borgo di Torre,
smantellato dal Caracciolo, venne munito di nuovo, e diventò sede del governator
della valle.
</p>

<p>
Con ciò Emanuele Filiberto gratificossi la Corte di Roma<a class="tag" id="tag395" href="#note395">[395]</a>, che s'interpose
onde fargli cedere dalla Francia le fortezze che teneva di qua
dell'Alpi. Ma il duca, che pure ajutò la Francia contro gli Ugonotti<a class="tag" id="tag396" href="#note396">[396]</a>,
restò in mala fama presso i novatori, sì per questi provvedimenti, sì pei
processi contro eretici. Il 20 giugno 1556, in piazza Castello a Torino era
stato ucciso Bartolomeo Actor, côlto mentre da Ginevra portava lettere e
libri eterodossi nella val San Martino; altre condanne negli anni seguenti;
e il Mainardi scriveva da Chiavenna il 7 maggio 1563 a Fabrizio
Montano: «Da coloro che vengono qui dal Piemonte ci è riferito che il
duca di Savoja fu fatto dal papa capitano della Chiesa, o confaloniere; e
riceve ogni anno sessantamila scudi di paga». E il Vergerio al duca
Alberto il 5 aprile 1562: <i>Cum natus fuerit filius ill. Sabaudiæ duci, ille
non modo antichristum, sed quinque pagos Helveticos acerbissimos purioris
evangelii hostes ascivit sibi in susceptores, seu compatres, quod non
obscuram dat significationem quod adversum nos aliquid moliatur.</i>
</p>

<p>
Fabrizio Ferrari, residente a Milano pel granduca di Toscana, ai 5 febbrajo
1566 scriveva: «Di Piemonte s'intende che ogni dì si scoprano diversi
umori di Ugonotti, e che il duca ha molta difficoltà di provedere, temendosi
<span class="pagenum" id="Page_359">[359]</span>
massime che la moglie e quasi tutti i ministri di sua eccellenza
siano del medesimo umore. Piaccia al Signore Dio di porvi la mano,
perchè, ogni poco di fomento che venisse dato a que' popoli, che restano
in generale malissimo soddisfatti, dico gli Ugonotti e gli altri del duca,
si teme che darebbe occasione di accender un'altra volta il fuoco in queste
parti»<a class="tag" id="tag397" href="#note397">[397]</a>.
</p>

<p>
Di rimpatto il padre Laderchi, al 1568, insinua che Margherita di Valois,
figlia di Francesco I e sorella d'Enrico II, avesse bevuto gli errori dalla famosa
Margherita di Navarra, protetto il Carnesecchi che le raccomandò il Flaminio;
e venendo moglie a Filiberto di Savoja, seco menasse letterati ed eruditi
infetti di calvinismo, e per se stessa e coll'ajuto di quelli abbia subillato
il marito a reluttare contro l'autorità pontifizia, alla quale esso, come i suoi
avi, era stato docilissimo. Agli abitanti di Verna e d'altri luoghi spettanti
alla chiesa d'Asti, aveano i ministri del duca imposto di pagar una parte di
tributo, e dare soldati, e comprar del proprio certe armi. Questa diminuzione
di franchigie parve ingiusta al papa; rimostrò al duca come ne patisse il suo
nome, e l'esortava a ritirar gli ordini, o se credesse avervi ragioni, gliele facesse
conoscere. Gravi rimproveri indirizzò il papa al vescovo d'Asti Gaspare
Caprio, che aveva assentito a tali insolite imposizioni, ond'egli andava a
portarne richiamo al duca, quando cascò da una scala e morì. Essendo costui
stato pigro nel perseguitar gli eretici, che in occasione della guerra erano
venuti numerosi in quella diocesi, molto lasciò da faticare al successor suo
frà Domenico Della Rovere, già inquisitore. Il quale colla fermezza seppe
indurre il duca a desistere da varie usurpazioni, che avea cominciate contro
le immunità ecclesiastiche.
</p>

<p>
A Onorato di Savoja conte di Tenda, <i>omnium hæreticorum hostem acerrimum</i>,
Pio V scriveva il 30 dicembre 1569 perchè arrestasse quell'Antonio
Planca, segator di legna, che su mentovammo, e che era ricaduto
nell'eresia dopo ritrattato: Innocenzo Guino detto Umeta, ed altri di cui
gli trasmetteva i nomi: con gran diligenza e secretezza li consegnasse al
vescovo di Ventimiglia. Anche ad Emanuele Filiberto esso papa domandava
il 21 aprile 1570, consegnasse al Sant'Uffizio Giovanni Toma, eretico
e apostata, che giaceva nelle carceri di Torino; e da cui sperava trar
notizie de' complici. In quegli anni ricordansi editti, condanne, riazioni,
sì in queste valli sì nel Delfinato, e distruzione di chiese e uccisioni di parroci,
attribuiti dagli uni ai Valdesi, da altri agli Ugonotti, raccoltisi in val
di Pragelato. Frà Tommaso Giacomello da Pinerolo, morto il 1569, inquisitor
generale a Torino poi vescovo di Tolone e autore di due trattati <i>De
auctoritate papæ</i>, e <i>Contra Valdenses</i>, preso il capo de' Barbetti, lo diede
al braccio secolare.
</p>

<p>
Insignemente procurò per la conversione de' Valdesi san Francesco di Sales
(1567-1622). Era egli stato scolaro del Panciroli all'Università di Padova,
<span class="pagenum" id="Page_360">[360]</span>
ove fu dottorato il 5 settembre 1591; e durante gli studj aveva conosciuto il
pio e dolce gesuita Possevino: e presolo direttore della sua coscienza, forse
ne trasse quella dolcezza, che divenne suo carattere. Special devozione professava
alla Beata Vergine, e la spiegò principalmente nella visita alla santa
casa di Loreto. A Roma non trovò che santità dove Lutero non avea visto che
abominazione: e fattosi prete, si pose tutto a convertire eretici, e divenne
vescovo di Annecy, poi di Ginevra. Recandosi a Milano a venerare il corpo
di san Carlo, e nel viaggio avuto contezza della congregazione de' Barnabiti,
da poco istituita, alloggiò presso di essi nelle camere già usate da quel santo
quando andava a farvi gli esercizj spirituali, e li pregò a venir a reggere il
collegio di Annecy, istituito da Eustachio Chappuy, ch'era stato ai servigi
di Carlo V. Col consenso di Federico Borromeo vi andò infatti il padre Giusto
Guerin, che poi succedette al santo nel vescovado di Ginevra, e che vi
istituì i preti della missione.
</p>

<p>
Era sottentrato duca di Savoja Carlo Emanuele (1580-1630), detto il
grande perchè irreposato nel mestare in tutte le brighe d'allora, e perchè
cercò ingrandir il Piemonte col pretesto di unificare l'Italia e di sbrattarla
da' forestieri, mentre vi adoprava mezzi che ve li attiravano. Egli
mandò a pregar san Francesco venisse a Torino, per divisare i modi di tornar
alla via retta il Sciablese; e il santo, persuaso che del traviamento fosse stata
causa principale il non conoscer la vera religione, propose vi si spedissero
missionarj zelanti, capaci di dissipare le prevenzioni e confutare le calunnie;
si escludessero dalla Savoja i ministri calvinisti; ai libri ereticali se ne
surrogassero di buoni; s'introducessero i Gesuiti per educare i giovani e
sostenere le controversie. Però fra i ministri stessi di Carlo non pochi inclinavano
alle novità; e san Francesco ebbe troppo ad esercitare la modesta
sua maestà e la dolce persuasione per rinnovare i riti cattolici nella Savoja,
donde alfine i Calvinisti rimasero esclusi.
</p>

<p>
Il duca cooperava col santo nel convertire i Savojardi; li traeva al suo
castello di Thonon, e accoltili con cortesia, esponeva loro gli argomenti
più efficaci a dimostrare l'unità della fede e della Chiesa. Molti risposero
alle sue premure, e quand'egli usciva, la gente faceasegli attorno gridando:
«Viva sua altezza reale! Viva la Chiesa romana! Viva il papa!»<a class="tag" id="tag398" href="#note398">[398]</a>.
</p>

<p>
Cristina di Francia, venuta sposa al principe di Piemonte, volle avere
Francesco per limosiniere, ed egli sol dopo lunghe istanze accettò, a patto
di non dovere staccarsi dalla sua residenza. Essa gli regalò un bel diamante,
e presto il santo lo vendè; gliene diede allora un altro, ma poichè egli
facevale intendere non gli era possibile conservare preziosità finchè poveri
ci fossero, essa lo pregò di nol vendere, ma impegnarlo, ed ella medesima
lo riscatterebbe. Ecco il comunismo dei santi.
</p>

<p>
Carlo Emanuele, nell'irrequieta ambizione d'ingrandirsi, sperò profittare,
come di tutto, così delle guerre religiose di Francia, ed alleatosi con
<span class="pagenum" id="Page_361">[361]</span>
Filippo II, col suo appoggio tolse Saluzzo ai Francesi, assicurando lo faceva
per sottrar quel paese al pericolo di cascare in mano degli Ugonotti
(1588). E atteggiandosi campione del cattolicismo, chiama tutta l'Europa
a soccorrerlo, assale la Provenza, tenta aver Marsiglia, adopra a vicenda
maneggi e violenze, finchè stancato, Enrico IV gli dichiarò guerra.
</p>

<p>
Il Lesdiguières prese la capitananza dei Protestanti del Delfinato, che allora
si diffusero nel marchesato di Saluzzo, in San Germano, a Pramollo; e
con essi nel 1592 espugnò i castelli di Perosa, Cavour, Bricherasio ed altri,
onde fu soprannomato Schiumatore delle Alpi. Il forte di Santa Caterina
che dai confini della Savoja sempre minacciava Ginevra, fu dato a questa
città, togliendolo al duca, il quale nella pace cedette i paesi attorno al lago
Lemano, ma si assicurò Saluzzo.
</p>

<p>
Carlo Emanuele, disposto a voltar casacca qualunque volta gli giovasse, si
accostò ai Protestanti tedeschi, per mezzo del conte Ernesto di Mansfeld e di
Cristiano d'Anhalt, offrendo soccorrerli nella guerra dei Trent'anni: col che
sperò perfino ottener l'impero; ma l'intento non gli successe<a class="tag" id="tag399" href="#note399">[399]</a>. Legò intelligenze
anche col connestabile di Lesdiguières, al quale avea sempre fatto
guerra come a capo degli Ugonotti, e concertava seco di conquistar il Milanese,
il Monferrato, la Corsica e il Genovesato, del quale cederebbe la città
e la riviera di levante a Francia, affinchè avesse libero passo all'Italia. Scontento
del mal esito qui e della vergognosa sua spedizione contro Ginevra,
e rovinato il paese suo per acquistar l'altrui, morì di crepacuore.
</p>

<p>
In un memoriale che al duca sporsero nel 1585, i Valdesi diceano che il loro
culto da alcune centinaja d'anni professavasi secretamente, e da trent'anni
palesemente; vantavano diritti a tolleranza; voleano patteggiar coi proprj
sovrani, e mandavano ambasciatori ai sovrani esteri. Nel 1593, quando
Enrico IV stava per abjurare, gli scrissero: «Sire, Dio vi ha reso padrone
della Gallia transalpina; la cisalpina pure sarà vostra, appena lo vogliate.
Il marchesato di Saluzzo tornerà a voi, e Milano anche. Le valli di
Luserna, Perosa, San Martino son già vostre, e al Delfinato vostro serviranno
di bastioni, costruiti dal supremo Fattore, ed elevati fin al cielo. Ciò
è molto, ma non tutto, perchè con queste muraglie altissime e merlate voi
avrete mura e fortezze vive. Son i popoli vostri, o sire, che abitano le
viscere di queste valli, combattenti per natura insuperabili, e rinomati per
antichità, consacrati ora e sempre al servizio di vostra maestà. Ad essa
fecer oblazione de' loro beni, sagrificarono sull'altare di essa i corpi e le
vite; essi e i figli loro vissero per vivere e morire sotto la vostra corona.
Insomma essi son vostri»<a class="tag" id="tag400" href="#note400">[400]</a>.
</p>

<p>
Non è dunque vero quel che tanto si ripetè or ora, che Enrico IV volesse
ingrandire la casa di Savoja in Italia: anzi è notevole che, nel famoso suo
<i>Piano di repubblica cristiana</i>, metteva capo della federazione italiana il
pontefice, e non tollerava in Italia che la religione cattolica<a class="tag" id="tag401" href="#note401">[401]</a>.
</p>

<p>
<span class="pagenum" id="Page_362">[362]</span>
In quelle sue tresche col Lesdiguières, lasciossi da questo indurre a
concedere ai Valdesi un editto di grazia nel 1617. Per questo i fedelissimi
ed umilissimi sudditi e servitori di sua altezza, che fanno professione
della religione riformata secondo l'evangelo di Gesù Cristo nelle
valli di Luserna, Perosa, San Martino, Roccapiatta, San Bartolomeo, Taluco,
Meana, Matti e marchesato di Saluzzo», ebbero lunga pace. Della
quale giovandosi, ripassarono il Pellice, confine prescritto, si diffusero nelle
valli di Susa e di Saluzzo, fabbricarono tempj, celebrarono solenni pasque
con sì grande affluenza, che il vescovo di Saluzzo vi si portò nella medesima
settimana affine di rimettere in qualche splendore la sua chiesa abbandonata<a class="tag" id="tag402" href="#note402">[402]</a>.
Commisero anche profanazioni di chiese e cimiteri, e delitti
che la storia riceve con gran precauzione, conscia delle calunnie che i partiti
sogliono rimbalzarsi.
</p>

<p>
Carlo Emanuele al 24 gennajo 1624 ordinava si demolissero sei nuovi
tempj, si mandasse via un maestro; e mandava ai Valdesi editti, somiglianti
a pastorali; vietava trattassero in chiesa d'altre cose che del culto; ne
frenava i bizzarri umori con castelli; spediva Cappuccini e Gesuiti, che teneano
anche pubbliche dispute. Una ne fu il 1598 a San Germano fra il
cappuccino Filippo Ribotti di Pancalieri e il ministro Davide Rostagno,
dietro alla quale abbracciarono il cattolicismo varj capitani; nel 1602 l'arcivescovo
di Torino dava un salvocondotto a' barbi perchè venissero a discutere
seco in Perosa.
</p>

<p>
Nel 1596 l'arcivescovo Broglia visitava le valli Valdesi, a capo di missionarj
cappuccini e gesuiti, e grandi frutti di conversioni raccolse, cominciando
da minacce, poi ricevendo con tutta carità i ravveduti. Solo a Festeona, presso
Demonte, gli eretici durarono insolenti e contumaci, sinchè vennero anche
quivi all'obbedienza, eccetto tre che furono esigliati. Vi tornò poi nel 1601,
e potè purgare Luserna: quei di Bibiana vollero che il loro barba Agostino,
frate italiano, ivi rifuggito e ammogliato, potesse disputare sulla verità della
Messa; ma sì questo, sì altri, quand'erano serrati dalle argomentazioni, volgeano
la cosa in riso. Tenea poi sempre colà missioni, principalmente di
Cappuccini, e largheggiava in limosine. E nel 1620 il padre Girolamo da
Mondovì ristorò la chiesa a Perrero e la casa parrocchiale; il padre Ambrogio
da Moncalieri alla domenica radunava i fedeli per ispiegar la dottrina; e
negli anni seguenti il padre Stefano da Torino rialzava le distrutte cappelle,
istruiva, soccorreva. Il padre Giantommaso di Brà fondava in Perosa un
ginnasio: il padre Girolamo da Pamparato nel 1648 vi tornò più volte per
impedire che il fisco carpisse i beni destinati a quelle missioni. Nel 1623
l'arcivescovo Chiglietti facendo la visita alla valle di Pragelato, suddita a
Francia, non vi trovava più vestigio di cattoliche consuetudini.
</p>

<p>
Marcaurelio Rorenco, consignore della valle di Luserna e gran priore
di San Rocco a Torino, adoprò assai a convertire i Valdesi, secondato da
<span class="pagenum" id="Page_363">[363]</span>
sua madre, e fu considerato, a detta del Léger, come il più diligente, sottile
ed efficace stromento contro di essi. Nel 1632 stampò una «Narrazione
dell'introduzione delle eresie nelle valli di Piemonte», e nel 1649 «Memorie
storiche dell'introduzione delle eresie, dedicate al duca di Savoja» esprimendo
nel proemio: «Voi fate e dite, e vivono persone che si ricordano che
i vostri padri facevano e dicevano altrimenti».
</p>

<p>
Quando, pel trattato di Cherasco del 1633 il duca di Savoja Vittorio
Amedeo recuperava gli aviti possedimenti, si ripeterono gli editti antichi,
allontanando i Valdesi da Pinerolo, pena di morte l'abitar fuori de' confini
assegnati.
</p>

<p>
Ma rottesi nuove guerre, Carlo Emanuele II nella pace dovè ceder ancora
ai Francesi Pinerolo e la val di Perosa; dove Luigi XIV, il 4 agosto 1654,
vietava l'esercizio del culto valdese, e richiamava in vigore gli editti dei
duchi. Cambiata allora la pazienza in furore, i Valdesi, radunatisi in forza
tra le valli della Dora di Pragelato, sotto la presidenza di Giovanni Léger,
consacrato ministro di Prali, San Germano e Rodoreto nel 1639, s'avventano
nella val del Po saccheggiando; di incendj a monasteri e chiese sono
imputati i ministri e le loro mogli; e d'assassinj, come quel del parroco di
Fenile, il cui uccisore Berru confessò averne commissione da Antonio Léger
e da altri barbi.
</p>

<p>
Anche il duca, usciti vani i ripetuti editti, e nuove concessioni e rigori
per restringere i Barbetti fra i designati confini, manda il marchese
di Pianezza ad accamparsi in mezzo a loro, e occuparne i castelli e gli abituri.
Corsero allora fiere battaglie, e in una dell'11 marzo 1655 a Bobbio
perirono censessanta Valdesi e altrettanti Cattolici, cencinquanta per parte
a Villar; e dicesi duemila in tutto. Nell'aprile l'intera valle di Luserna era
devastata d'incendj e morti. Condotti da Léger, Gianavello e Jayer, che
uccidevano quanti Cattolici cogliessero, i Valdesi si raccolsero sulle rive dell'Angrogna,
verso le cime più erte; e alla Vaccheria e al Prato del Forno
si munirono insuperabilmente, mentre invocavano l'ajuto de' correligionarj
di tutta Europa.
</p>

<p>
Ribaditi nelle loro credenze dal trovarle perseguitate, tennero nota giornale
d'ogni lor avvenimento; e le fughe, le vittorie, l'esiglio narrarono con
quella passione, che, se scema fede, cresce interesse. E se oggi pure ha tanta
attrattiva per noi lontani, noi dissenzienti, che doveva essere allora, e tra
religionarj? Giovanni Léger, che gli aveva inveleniti contro i Piemontesi, poi
al sinodo di Boissel determinati all'insurrezione, descrivendo e (speriamo)
esagerando le persecuzioni da loro sofferte, massime nella <i>Storia delle chiese
evangeliche nelle valli del Piemonte</i> (Leida, 1669) eccitava l'indignazione
de' Riformati di tutta Europa, narrando di vergini stuprate, di madri impalate,
di fanciulli sfracellati contro le roccie, d'uomini attaccati agli alberi
col petto aperto e strappatone il cuore e i polmoni, d'altri scorticati vivi,
<span class="pagenum" id="Page_364">[364]</span>
di sangue scorrente a rigagni, del paese sparso d'incendj dal Pianezza,
infellonito da' frati; v'aggiunse l'allettativo de' disegni di que' martirj. Da
questo Tacito della sètta i successivi ritrassero i fatti e l'ira, onde non solo
fra i coetanei Carlo Emanuele II passò per un Nerone, e rimasero esecrate
le <i>pasque piemontesi</i>. Rimostranze fioccarono dall'Olanda e dalla
Svizzera; Cromwell, protettore in Inghilterra, mandava lamentarsene, e
Carlo Emanuele rispondeva, sentirgli di strano il qualificar di barbarie
castighi paterni inflitti a sudditi ribelli, cui nessun sovrano avrebbe potuto
tollerare; pure egli esser disposto a perdonare per deferenza al serenissimo
protettore. Da tutte parti vennero collette per soccorso de' Valdesi; due milioni
di lire dall'Inghilterra; secenquaranta mila fiorini dall'Olanda; Cromwell
assegnò dodicimila sterline l'anno a soccorso delle chiese de' Valdesi, ai
quali offrì asilo e terre in Irlanda.
</p>

<p>
Avendo Alessandro VII disapprovate le piemontesi crudeltà, molto il lodarono
le gazzette olandesi di quel tempo<a class="tag" id="tag403" href="#note403">[403]</a>. Alfine interpostasi la Francia,
a Torino il 31 luglio 1655 fu ristabilita la pace con perdonanza generale e
colle concessioni di prima; le terre che i Valdesi possedeano fuor de' confini
eran loro compensate con altre fra il Pellice e il Chisone.
</p>

<p>
Non è vinto un nemico che si lascia intatto di forze; e ben presto nuovi
tumulti attirarono nuove armi e guerre su quella «terra maledetta, senza
monaci nè madonne». Attizzavano le ire i molti che, sdegnando il perdono,
s'erano fissati in Isvizzera, e che, come tutti i fuorusciti, sommoveano la
patria più per vendetta che per desiderio di recuperarla; il Léger, ch'era
stato condannato a morte in contumacia, non cessava d'accannire imbrunendo
ogni atto del governo, portando lamenti ai principi protestanti, accumulando
calunnie, armi, denari con soscrizioni; non placabile mai finchè non morì
ministro a Leyda. Ne seguivano sevizie d'ambe le parti<a class="tag" id="tag404" href="#note404">[404]</a>; a Torino faceansi
processi e condanne, nelle valli insurrezioni, massime nel 1663 con molte
uccisioni; poi l'anno appresso, per interposto delle potenze cattoliche, si rifà
la pace, e Carlo Emanuele concede perdono «malgrado le qualità e le circostanze
delle offese, i danni ricevuti da fedeli sudditi, da noi e dalla giustizia,
e l'esser ritornati a delitti sempre maggiori».
</p>

<p>
Poco dopo (1685), Luigi XIV rivocava l'editto di Nantes, pel quale
Enrico IV avea concesso libero culto in Francia ai Calvinisti. A questo re
papa, a questo re Dio, che non avea più sudditi ma adoratori: che da
Bossuet n'era felicitato colle parole indirizzate dai vescovi in concilio all'imperatore
Costantino; che era riuscito (come vantavano i suoi adulatori)
a far cambiar religione a un milione di sudditi, e ridurre tutto il
regno ad unità di credenza, fu dato a intendere che i religionarj profughi
di Francia trovasser ricovero nelle valli subalpine per sottrarsi al carcere
e alle <i>dragonate</i>. Per mezzo del suo ambasciadore marchese d'Arcy chiese
dunque, il 12 ottobre 1685, che, volendo egli convertire le valli soggette al
<span class="pagenum" id="Page_365">[365]</span>
suo dominio, anche il duca di Savoja spegnesse quel focolajo d'eresia e di
ribellione sulle sue frontiere, e spedì truppe per indurlo ed ajutarlo a cacciarli.
Vittorio Amedeo II, allora giovinetto, sebbene mostrasse quanto il
fatto era difficile, dopo sì lunga consuetudine, e averlo tentato invano i
suoi predecessori, ch'erano nel pieno loro diritto, non credette poter contraddirgli,
e intimò che fra due mesi tutti i Protestanti del marchesato di
Saluzzo si rendessero cattolici, se no morte e confisca. Pertanto di quelli
sparsi nei Comuni di Paesana, Brondello, Crissolo, non uno rimase: anche
nelle valli privilegiate ne interdisse il culto fino in case private; fossero
demoliti i tempj, espulsi i barbi; i bambini si allevassero cattolici; se no,
cinque anni di galera ai padri e sferzate alle madri: gli eretici stranieri
uscissero, vendendo i loro beni, che altrimenti sarebbero compri dal fisco.
</p>

<p>
Per eseguire l'intollerante decreto bisognò un esercito, e lo comandò Vittorio
Amedeo in persona, forse per farlo men sanguinario; Louvois, ministro
della guerra del gran re, unì ai Savojardi quattromila soldati: grosso esercito
contro montanari inermi, comandato dal francese Catinat e dal savojardo
Gabriel. Gli uomini presi e legati mandavansi a Torino: restavano
donne, fanciulli, vecchi, esposti alla brutalità de' soldati, che li straziavano
per farli abjurare.
</p>

<p>
Gli Svizzeri impetrarono da Vittorio Amedeo che i Valdesi potessero migrare:
e «Voi potete ancora (diceano a questi) uscir da paese sì caro e sì
funesto; potete condur con voi le vostre famiglie, conservare la religione
vostra, evitare nuovo sangue: in nome del cielo non ostinatevi a inutile
resistenza». Pure nell'assemblea di Roccapiatta l'aprile 1686 decisero di
resistere fin alla morte; scannarono e salarono il bestiame, e rifuggirono
fra le Alpi meno accessibili, mentre i robusti s'accingeano a respingere
risolutamente le truppe.
</p>

<p>
Chi, conoscendo la potenza del gran re e il valore del maresciallo Catinat,
mal sapesse persuadersi che un pugno di Valdesi resistesse con effetto,
mostrerebbe non conoscere la possa di gente che difende la patria e le credenze;
nè l'insuperabile natura delle posizioni di Balsilla, di Serra il Crudele
e d'altre, ove due possono respingerne mille, e i sassi sepellire cavalleria
e cannoni. Ma la disciplina del nemico e più la fame peggioravano la situazione
de' Barbetti, che, quando fossero côlti, come rei di lesa maestà venivano
uccisi, o mandati alle carceri, alle galere. Ridotti a piccol numero,
ricoverarono sul suolo elvetico: ma di là ribramavano la patria; e alcuni
per forza vollero ricuperarla, e una colonna di novecento, sollecitata e condotta
dal vecchio Gianavello, imbarcatisi sul lago di Ginevra, per la Moriana
valicarono il Moncenisio, e sceser dalla val della Dora in Pragelato, e dalla
Balsilla respinsero dodicimila Francesi e diecimila Piemontesi; ma il Catinat
molti ne colse ed appiccò.
</p>

<p>
Fra tali eventi, il duca di Savoja trovò che gli tornava conto guastarsi
<span class="pagenum" id="Page_366">[366]</span>
colla Francia ed unirsi all'Austria. Allora, per ingrazianir l'Inghilterra,
amica di questa, ripristinò ne' loro diritti i Valdesi, rilasciò quei che tenea
prigionieri a Torino, e giunse fin a permettere tornassero al culto paterno
quei che l'aveano abbandonato per paura o fini umani. L'Inquisizione romana
cassò queste disposizioni come enormi, empie, detestabili, e il duca
proibì si pubblicasse il decreto di essa, e chiese ne' suoi Stati l'abolizione
del Sant'Uffizio; e papa Innocenzo riconobbe che si era ecceduto.
</p>

<p>
I Valdesi ricambiarono la tolleranza del duca col fortemente ajutarlo nella
guerra alla Francia, servendo d'antiguardo al principe Eugenio di Savoja;
e unitisi in reggimenti colla divisa <i>La pazienza stancata divien furore</i>, gravemente
danneggiarono il Delfinato e le truppe di Luigi XIV. Poco andava,
e Vittorio Amedeo trovava utile di ricomporsi in pace col gran re, ricuperando
Pinerolo e la val di Perosa, da sessantasei anni obbedienti alla
Francia. Per patto con questa si obbligò ad espellerne i Valdesi; i quali in
numero di duemila cinquecento uscirono allora dal Piemonte per ricoverarsi
in Isvizzera, nella Prussia, nell'Assia, nella contea d'Isemberg, nel
Baden-Durlach: da Eberardo Ludovico duca di Würtenberg, con diploma
del 1699 ottennero terre fra Maulbronn e Knittlingen, dove eressero casali
che, rinnovando i nomi alpini, chiamarono Villar, Pinasca, Luserna,
Mentoulles.
</p>

<p>
I rimasti abitarono poi sempre con più o men pace in quegli antichi
ricoveri della libertà e delle credenze loro, silenziosi obbedendo, ed
anche amando il loro principe e oppressore. Non mancarono mai zelanti
che procurarono convertirli, e il beato Valfrè, di Verduno diocesi d'Alba,
molto adoperossi nel 1686 per istabilir fra loro parroci cattolici. Questo
pio frate oratoriano rincresceasi grandemente che Vittorio Amedeo II fosse
venuto a cozzo colla santa sede; e allorchè il re andò a visitarlo moribondo,
gli raccomandò di risparmiare i mali della guerra ai sudditi, e di
tenersi sempre unito col vicario di Gesù Cristo, se vuole che Dio feliciti
lui e la reale famiglia e il suo Stato. Nel 1637 la duchessa Maria Giovanna
Battista, reggente, fondò in Torino un ricovero pei catecumeni,
affidandone la direzione ai cavalieri dei ss. Maurizio e Lazaro, e doveano
avervi vitto e vestito, come usavasi nell'Albergo di Virtù; i giovani
fosser istruiti nella fede e in qualche arte: i vecchi vi trovassero
riposo; una dote le nubende. Così continuò fino al 1740, ma le guerre e i
dissidj aveano mandato a male l'istituzione e cumulato debiti, sicchè bisognò
riformarlo. Carlo Emanuele III nel 1754 ergeva in Pinerolo un magnifico
ospizio pei catecumeni: ma questo nel 1800 fu dato ai Protestanti
dalla <i>Commissione esecutiva</i> che governava il Piemonte dopo l'occupazione
de' Francesi. I quali gli accarezzavano, e Napoleone imperatore riconobbe
l'organamento che si erano dato in chiese concistoriali a Torre, Prarostino
e Villa Secca, considerando i loro tempj come edifizj pubblici a carico dello
<span class="pagenum" id="Page_367">[367]</span>
Stato: e ai ministri assegnando mille franchi in terre e ducento di supplemento.
Più tardi quell'ospizio fu riaperto dallo zelante vescovo Charvaz<a class="tag" id="tag405" href="#note405">[405]</a>,
che fu il primo cattolico che, dopo Bossuet, scrivesse sui Valdesi.
</p>

<p>
Restituito nel 1814 il Piemonte agli antichi regnanti, nel farnetico di
rintegrar il passato si richiamarono gli antichi decreti, e si diede qualche inquietudine
ai Valdesi: ma i governi di Prussia e d'Inghilterra s'interposero
a loro favore, e vi ottennero il permesso d'esercitar molte professioni civili,
di conservar i beni che avessero comprato fuor de' limiti prescritti, e si provide
al sostentamento de' loro pastori. Il parlar che se ne fece mosse molti,
massime inglesi, a visitarli e soccorrerli, e scriverne la storia e le difese<a class="tag" id="tag406" href="#note406">[406]</a>,
e nel 1825, massime per opera del Gilly, s'istituì a Londra un comitato per
proteggerne gl'interessi. Contavano essi allora quindici chiese, ciascuna con
un ministro che dev'essere suddito sardo, stipendiato dagli abitanti, ai quali
per tal uopo accordasi una diminuzione sull'imposta. Dirige queste chiese
un sinodo, in cui ogni cinque anni si raccolgono tutti i pastori e deputati
laici. La Tavola, magistratura di tre ecclesiastici e due laici, governa negl'intervalli
fra un sinodo e l'altro, è rieletta ad ogni sinodo, risolve le controversie,
ripartisce le limosine. Ogni chiesa ha un concistoro proprio, composto
del pastore, degli anziani, dell'economo, del procuratore, che cura
l'amministrazione spirituale e temporale, i buoni costumi, i poveri, le scuole,
nelle quali, come nel culto, s'adottò la lingua italiana. A tempi determinati
il ministro va a cercare le popolazioni isolate fra le Alpi, per recarvi il ristoro
della religione. Allora da tutte le praterie, da tutti i vertici accorrono i mandriani
sui passi di esso; e l'eco delle vallate ripete le lodi del Signore e i salmi
della fede e della consolazione. Il ministro dispensa consigli, conforti, rimproveri,
compone dissidj, concilia matrimonj, sradica scandali; poi a tutti
insieme infrange dalla cattedra il pane della parola, e raccomanda loro di
vigilare, pregare, star in fede.
</p>

<p>
Nel 1603 aveano pubblicata la loro professione di fede, consentanea alle
Chiese riformate; la ripeterono nel manifesto del 1655, e conserva forza
legale. Metodisti vi furono da Ginevra introdotti dopo il 1821, e benchè
combattuti, fecero proseliti; osservano rigorosi la domenica, astenendosi da
feste o danze, e tengono adunate vespertine, obbedendo solo alla ispirazione
dello Spirito Santo.
</p>

<p>
In Torre, capo del mandamento, nel 1844 fu consacrata la Chiesa e inaugurato
il convito per circa novecento cattolici che v'abitano; pei duemilatrecento
Valdesi serve il tempio, aperto solennemente nel 1852, con architettura
semigotica e l'iscrizione: <i>La vera vita consiste nel creder in Dio e
in Gesù Cristo suo figliuolo</i>. È vicina la casa del pastore e de' ministri, che
attendono al culto e all'istruzione; e in essa si tengono adunanze e si custodiscono
gli atti della loro scuola, alla quale, composta di laici e ministri,
spetta l'amministrazione suprema degli interessi de' religionarj. Nel 1825
<span class="pagenum" id="Page_368">[368]</span>
la propaganda inglese contribuiva venti mila sterline per fondare il collegio,
assegnava dieci borse, da cento franchi l'una, a favore degli allievi, oltre
mantenere tre giovani in Inghilterra che potessero poi venire a farvi da
maestri; altri sussidj per scuole femminili. Instancabile ad ottenere soccorsi,
il Gilly da un solo anonimo ebbe cinque mila sterline: e con simili collette
un ospedale vi fu fondato nel 1827. Una biblioteca di opere altrove assai
rare fu promossa principalmente dal colonello Beckwith, che spese da
ducenmila franchi per difondere l'istruzione fra i Valdesi, e quando nel
1842 i maestri delle valli si raccolsero a festa in cima d'un monte, nello
scendere portava ciascuno un ramoscello di rododendri, e giunti a Torre
ne staccarono ciascuno un fiore, e lo presentarono al Beckwith.
</p>

<p>
Poteano i Valdesi possedere ed anche fare da notaj, architetti, chirurghi,
procuratori, speziali, amministratori del Comune; ma solo entro i loro confini.
Tali restrizioni cessarono al 17 febbrajo 1848, quando, ridotto costituzionale
il regno sardo, furono pareggiati a tutti gli altri cittadini. Nel luglio
1849 i Protestanti di Torino chiesero di congiungersi con la chiesa
Valdese, laonde quella congregazione fu proclamata parrocchia Valdese: nel
1853 si aperse in questa città un tempio nuovo; e favoriti da circostanze e
da rancori politici, anche altrove erigono chiese, stampano giornali<a class="tag" id="tag407" href="#note407">[407]</a>,
fanno proseliti ed ispirano paure e speranze. Dopo il 1856 cominciarono
alcuni a migrare in America, e nella Repubblica Orientale dell'Uraguai fondarono
una colonia, detta del Rosario, che finora prospera per laboriosità
e morale.
</p>
</div>

<div class="chapter">
<p>
<span class="pagenum" id="Page_374">[374]</span>
</p>

<h2><a id="disc52"></a>
DISCORSO LII.

<span class="smaller">SECOLO XVIII. GIANSENISMO. FILOSOFISTI. FRANCHIMURATORI. CAGLIOSTRO.</span>
</h2>

<p>
Con tre avversarj, oltre i consueti, ebbe a lottare la Chiesa nel secolo XVIII:
i Giansenisti, i Franchimuratori e i Filosofisti.
</p>

<p>
Allorchè un uomo delibera sopra il fare od ommettere un'azione, sente di
potere decidersi in un senso o nell'opposto: ma l'azione e la deliberazione
presente dipende da anteriori, in guisa da parerne quasi inevitabile conseguenza.
Ciò non significa che l'uomo sia legato alla fatalità; bensì che egli
non opera a caso, e che la libertà sua non vien mai esercitata così bene,
come quando si conforma alla legge morale, insita in esso. Prescinde egli da
questa? Se n'accorge, e confessa, «Volendo avrei potuto fare altrimenti».
</p>

<p>
La volontà dunque ha bisogno di appoggi estrinseci, quali l'esempio, i
conforti, l'amicizia, l'approvazione o disapprovazione, la preghiera, la coazione
morale e fisica. Ma oltre quest'esterna si dà un'azione interiore, che
tutti sentono, che nessuno spiega. Il negare quest'azione, i diversi tentativi
di ragionarla<a class="tag" id="tag408" href="#note408">[408]</a> e di misurarne la relativa importanza danno origine a
variissimi sistemi, che collegansi con quelli che concernono l'altro arcano
dell'origine del male.
</p>

<p>
Fin dai primi secoli, Pelagio, per sostenere il libero arbitrio, attenuava
l'efficacia divina, cioè la Grazia, ponendo che le forze naturali bastino per
adempiere la legge. L'uomo, a dir suo, fu creato mortale; nè il peccato ne
deteriorò punto la prisca condizione. I bambini nascono nel medesimo
stato in cui fu posto Adamo, e gli uomini sono liberi come erano nel paradiso
terrestre. Ognuno può dunque serbarsi immune da peccato e osservare
la legge; sebbene non possa raggiungere la perfezione. Che se vuolsi ammettere
la Grazia divina, questa consiste appunto nella libera volontà di
non peccare; tutt'al più è una ulteriore facoltà, concessaci da Dio per poter
più facilmente compire quel ch'egli ci comanda: il libero arbitrio consiste nell'equilibrio
fra il bene e il male, nella piena libertà di fare questo o quello.
</p>

<p>
Sant'Agostino, il primo de' Padri latini che riducesse a forma sistematica
la dottrina evangelica, molto occupossi di questo dogma capitale della vita
<span class="pagenum" id="Page_375">[375]</span>
cristiana; e combattendo Pelagio, sosteneva che l'uomo, dopo la colpa d'origine,
cessò di potere per sè evitare il peccato ed osservare la legge: la
grazia di operare il bene non può venirgli che da Dio, il quale la concede a
chi e in qual grado vuole. Per lo peccato originale i bambini non partecipi
della redenzione, van perduti irremissibilmente; e in alcune anime predestinate
alla gloria, la Grazia si manifesta in modo indeclinabile e insuperabile.
Queste frasi, comparandole ad altre dello stesso santo, da san Fulgenzio
e dai teologi sono chiarite in modo di stabilire che col peccato originale
l'uomo perdette la Grazia santificante, divenne soggetto alla morte; il libero
arbitrio fu in lui non annichilato, ma indebolito; nè è dalla concupiscenza
trascinato inevitabilmente al peccato; nè portato irresistibilmente al bene
dalla Grazia, acquistata pel sangue di Cristo, e mediante la quale riceve la
facoltà di far bene. Questa Grazia interiore deve prevenire la volontà, ed
elevarla di sopra delle forze sue naturali; nè da noi la meritiamo, ma ci è
data gratuitamente: senza di essa l'uomo non può fare opere meritorie;
anche con essa non può restare immune da qualche venialità.
</p>

<p>
È dunque atto creativo la predestinazione, per la quale la creatura riesce
quel che è; e una libertà finita non potrebbe limitare la infinita del Creatore;
il quale non sarebbe perfettamente libero se la libertà finita non potesse
determinare altrimenti che sforzandola. Però la Grazia non viola il
libero arbitrio nè potrebbe violarlo, poichè è essa medesima che lo crea.
Ma in che consista l'azione di Dio sulle creature libere, in che modo producasi
quell'effetto, si disputa.
</p>

<p>
Mentre alcuni, attribuendo tutto alla Grazia, pensavano che Dio abbia
irrevocabilmente prestabilita la sorte di ciascuno, Cassiano riconosceva insufficiente
la volontà umana, e necessario un sussidio esterno, per operare
il progressivo santificamento, ma negava l'azione gratuita e preveniente,
immediata e speciale di Dio sull'anima per muoverla a cominciare il bene:
anzi in un certo senso l'uomo colle forze naturali può tutto, in quanto che
i meriti di Cristo apersero a tutti indistintamente un tesoro di grazie, ove
ciascuno, mediante il desiderio suo naturale di procacciarsi la salute, può
attingerli quando e quanto vuole (<i>Semipelagianismo</i>).
</p>

<p>
La quistione tocca a punti supremi di filosofia, di politica, di religione; e
per quanto il secolo possa deriderla, essa ancora sopravvive ne' filosofi, che
tutto attribuiscono all'energia umana, escludendo ogni influenza superna
sulle azioni e perciò ogni bisogno di preghiera; e ne' pubblicisti che indagano
se v'abbia una filosofia della storia, cioè quanto l'azione della Provvidenza
si combini con quella dell'uomo nell'attuamento della società. Che se nella
grossolana sua manifestazione primitiva di Pelagio soccombette alle condanne
della Chiesa, modificata s'aggirò nelle scuole teologiche, dibattuta contraddittoriamente
dai seguaci di san Tommaso e da quelli di Duncano Scoto
(<i>Tomisti e Scotisti</i>): la vedemmo ridesta dai Protestanti, e non risoluta
<span class="pagenum" id="Page_376">[376]</span>
pienamente dal Concilio di Trento, il quale, come non avea determinato le
precise relazioni della Chiesa collo Stato, così lasciò indecise e la supremazia
papale e la questione della natura della Grazia, enigma della religione come
della ragione, di cui Dio riserva a sè il segreto.
</p>

<p>
Bensì avea pronunziato che la giustificazione si fa pei meriti di Cristo,
pe' quali l'uomo, liberamente consentendo e cooperando, riceve e la remissione
de' peccati e una carità inerente all'anima. La Grazia è gratuita, ed è
necessaria non solo per far opere meritorie, ma fino per concepire il desiderio
di farle. Col peccato, all'uomo restò indebolita la libertà naturale, e
Cristo non gli restituì l'innocenza. Iddio concede a tutti quanta grazia è <i>sufficiente</i>
all'eterna salute; ad alcuni, che predilige per fini imperscrutabili,
dà una grazia <i>efficace</i>, che li stabilisce irremovibilmente nel bene. Tutti
dunque son liberi di fare il bene, alcuni non sono liberi di fare il male.
</p>

<p>
Qualche luce in questo mistero venne portata allorchè fu condannato
Bajo. Il quale, o i suoi seguaci, insegnano che il predominio della carità o
della cupidine toglie la libertà di operare differentemente dall'affetto predominante;
mentre i Cattolici credono che all'uomo rimane sempre il libero
arbitrio <i>a necessitate</i>, non solo per le opere proprie allo stato in cui trovasi
attualmente, ma anche per quelle dello stato contrario, cioè verso il male
finch'è in istato di grazia, e reciprocamente. Bajo fa che l'uomo dominato
da cupidità abituale non può fare azioni buone, sicchè tutte le opere degli
infedeli e de' malvagi sono peccato; mentre i Cattolici tengono che l'uomo
signoreggiato dalla cupidità può, in virtù d'un soccorso attuale, operar bene
in ordine al debito fine, benchè l'azione non possa esser meritoria, mancandovi
la giustizia abituale. Secondo Bajo, ogni azione non diretta al debito
fine da un abito oltranaturale è intrinsecamente viziosa; mentre i Cattolici
credono tale azione possa esser buona nella sostanza, benchè non lodevole
in ogni parte: e questo indirizzo al debito fine può darsi anche nell'infedele
e nel peccatore per opera della sola Grazia attuale: tali azioni possono
esser buone in sè, ma <i>non bene fiunt</i>.
</p>

<p>
I teologi sono lontani dall'andare d'accordo nell'esposizione; e i Domenicani
sopra l'opinione di san Tommaso compilarono il catechismo romano:
i Gesuiti propendettero a Duncano Scoto, che asseriva l'uomo essere capace
di qualche movimento verso il bene, fondandosi sulla bontà del Padre e la
misericordia del Figlio; ond'erano tacciati di semipelagiani.
</p>

<p>
Maggiore efficacia all'arbitrio volle attribuire lo spagnuolo Luigi Molina,
supponendo che l'uomo, senza il soccorso della Grazia, possa produr opere
moralmente buone, resistere alle tentazioni, elevarsi da sè ad atti di fede,
speranza, carità, contrizione; giunto a questo, Iddio gli concede la Grazia
pei meriti di Gesù Cristo, per la quale prova gli effetti soprannaturali della
santificazione: ma l'arbitrio rimane sempre indifferente anche sotto l'azione
della Grazia, la quale esso può render efficace o no. In somma l'opera buona
<span class="pagenum" id="Page_377">[377]</span>
la giustificazione vengono dal cooperare della volontà e della Grazia; Iddio
prevede, ma non determina l'azione, bensì vede qual sarà la deliberazione
della volontà.
</p>

<p>
Piacque tale sistema, che nella sua chiarezza pareva conciliare l'azione
della Grazia col libero arbitrio; ma viva guerra gli mossero i Domenicani
come a liberalismo razionalista e superficiale. Per avere una precisa decisione
sarebbe bisognato prima definir la natura della Grazia efficace, e la Chiesa
non lo fece mai. Clemente VIII ne affidò l'esame a una congregazione <i>De
auxiliis divinæ gratiæ</i>, ma questa si sciolse prima di nulla decidere: e si
disse che ciò siasi fatto per non condannare un Ordine tanto benemerito
come i Gesuiti.
</p>

<p>
Imposto silenzio su tale materia, non altro rimaneva più che di usare
strettamente le parole della Chiesa e di sant'Agostino. Ma sant'Agostino
insegnò egli appunto la dottrina adottata dalla Chiesa? Se poi il principio
della giustificazione sta nella volontà e libertà dell'uomo, in modo che possa
di per sè cominciare il suo rigeneramento e meritare per moto spontaneo
della sua buona volontà, egli non è caduto irreparabilmente, nè in conseguenza
è indispensabile la redenzione sempre vivente per opera di Gesù
Cristo.
</p>

<p>
Questo opponevano gli avversarj ai Gesuiti, i quali, sostenendo l'opinione
più larga e ampliando il benefizio della redenzione, parve portassero un
rilassamento nella morale, un pericoloso tranquillamento delle coscienze e
una sciagurata facilità d'assoluzione, tappezzando di velluto la via del paradiso.
Per riazione altri teologi s'accinsero a ripristinare, come diceano, la
vera scienza interiore dei sacramenti e della penitenza; e a tale intento
Giansenio, vescovo d'Ipri, espose il sistema di sant'Agostino in modo da
combattere i Semipelagiani, ed egli intendeva i Molinisti. Quell'opera rattizzò
le controversie cui pretendeva sopire, e in essa si ripescarono cinque
proposizioni repugnanti ai dettati della Chiesa e che Innocenzo X condannò;
ma il litigio si prolungò fra equivoci e sottigliezze, che fu menato coll'entusiasmo
e colla furberia, colle bajonette, e le caricature, e di cui si scandalizzò
e si divertì il secolo di Luigi XIV in Francia. Il giansenismo confondeva
nel primo uomo la natura e la grazia, la ragione e la rivelazione,
sicchè in lui non v'era nè il fine soprannaturale detto la gloria, nè il mezzo
soprannaturale detto la Grazia, ma fine e mezzi puramente naturali ad esso.
Nell'uomo caduto e redento la Grazia non era che il restauramento della
natura, la rivelazione non era che il restauramento della ragione naturale.
</p>

<p>
Mentre coi lassi militavano cattolici di santità e scienza segnalata, anche
i rigoristi onoravansi dei nomi di Nicole, di Pascal, di Racine, di Arnauld,
di Sacy, di Tillemont, insigni per scienza, e che la Chiesa non disgiunse
mai dalla nostra carità. Non ebbero questi umiltà bastante per sottoporsi
alla decisione del papa: non voleano però staccarsene: onde sostennero da
<span class="pagenum" id="Page_378">[378]</span>
prima che le proposizioni condannate non si trovano proprio in Giansenio;
poi, che il papa non aveva intenzione di condannarle; indi che questo non
è infallibile se non quando decida colla Chiesa riunita. Ma se la promessa
di Cristo dee limitarsi ai Concilj ecumenici, la Chiesa non avrebbe più sufficienti
mezzi per arrestare il progresso dell'errore ogniqualvolta essa non
potesse adunarsi. Restringete con condizioni arbitrarie le promesse divine e
indistinte, e si troverà sempre il modo di eluderle. Se la Chiesa può ingannarsi
una volta, il potrà sempre. In somma il Giansenismo era ancora
l'ostilità contro il papa, ma disciplinata; misurando i diritti della Chiesa e
de' Concilj; disubbidendo, mentre si protestava obbedire. Pure se que' settarj
negavano d'aver emessi, e sostenuti gli errori a loro attribuiti, non
valea meglio prenderli in parola? Ma ne' partiti si vuol che l'avversario si
dichiari nel torto, non già che si scusi o si giustifichi; e i nemici dei Giansenisti
aveano preso anch'essi tal questione come personale, e la spinsero
all'estremo. Tacciavano essi Giansenio di rinnovare Calvino, il quale avea
detto che «i comandamenti di Dio sono sempre superiori agli sforzi dei
giusti». Posto un Dio austero, men padre amoroso che esattore inesorabile,
il quale impone una legge superiore alle forze e non concede i mezzi per
adempirla: con un gelo razionale assideravano il germe della vita cristiana,
approfondavano l'abisso fra Dio e l'uomo, sostituendo il fatalismo e la necessità
del male alla fiducia nella Grazia; rinserravano fra la disperazione
e l'incredulità. Straordinarj in conseguenza doveano essere i rimedj:
onde, torcendo contro l'uomo la virtù sua stessa, e perdendolo pel desiderio
di perfezione, i sacramenti venivano posti tant'alto da restare quasi inacessibili,
da esser piuttosto la difficile ricompensa che non il mezzo del santificamento;
la confessione rendeasi tanto più severa, quanto censuravansi i
Gesuiti d'averla resa comoda mediante il probabilismo.
</p>

<p>
Dicono probabile quella opinione che, senza aver la forza e il carattere
della certezza, pure determina a credere che un'azione sia permessa o vietata.
Alcuno ha per probabile un'opinione quando ad affermarla si hanno
maggiori ragioni che a negarla. Per altri a considerarla tale basta sia stata
sostenuta da qualche teologo. Ad ogni modo il probabilismo non può cadere
su nulla che osti alla morale o ai precetti divini ed ecclesiastici:
nè su opinamenti intorno a cui la Chiesa abbia pronunziato. La volontà
dell'uomo può spingersi fin dove Iddio non le pose limiti. Se legge v'è,
l'uomo dee conformarvisi; ma una legge dubbia non toglie la libertà. Or
questi dubbj sono appunto il campo del probabilismo: diviene però vizioso
quando tenda a scusare i disordini, e mettere una maschera di onestà a ciò
che la offende.
</p>

<p>
La morale evangelica suggerisce sempre il partito più umano, il più generoso;
ma messa a cozzo colla natura depravata, e cogli interessi personali,
non può non adagiarsi a consigli d'opportunità. Il confessore che dee dirigere
<span class="pagenum" id="Page_379">[379]</span>
le coscienze e risolvere i dubbj particolari, è sottoposto a terribile
responsabilità, potendo o suggerire o non impedire un atto peccaminoso.
Peccato che l'uomo abbia, la Chiesa non vuol gettarlo nella disperazione,
ma lo chiama a pentire e soddisfare. Pure la soddisfazione non sempre è
possibile, non sempre può determinarsene il preciso grado. Inoltre, sussisteva
l'Inquisizione che puniva corporalmente; ed il peccatore lasciato
un anno senza assoluzione e perciò senza i sacramenti, trovavasi esposto ai
rigori di quella.
</p>

<p>
Si studiarono dunque ripieghi e compensi che, salvando il diritto della
coscienza, non disperassero della salute, nè però allettassero colla soverchia
indulgenza.
</p>

<p>
Maggiori dubbiezze porgevano la veridicità e le obbligazioni derivanti da
promessa. Con quanti sofismi l'interesse non cerca di sottrarsi a carichi
assunti! quanto transigere fra la legge dello spirito e quella della carne!
Moralisti epicurei, della scuola del Machiavello, insegnarono a scientemente
mentire, sicchè è insania il dire che i Gesuiti ciò inventarono perchè
industriaronsi a conciliare l'onestà colle necessità della politica e la corruttela
del mondo, e a salvar almeno la coscienza fra la crescente depravazione.
</p>

<p>
Di tale tolleranza erano essi imputati: e, vero o falso, ciò che d'uno si
dice ha forza più di quel che è e fa veramente. Non cerchiamo dunque
quanto di realtà ci avesse in accuse, mosse forse da quelli stessi che ruggivano
contro la intolleranza della Chiesa: fatto è che quella società, nel secolo
precedente denunziata come frenetica contro i miscredenti, allora fu tacciata di
connivenza mondana, di avversione ai Cattolici austeri; e per una delle solite
contraddizioni di partito, quei che avrebbero giudicato tirannide il proibire
teatri, danze, lusso, dichiaravano lassismo il trovarvi scuse. Gran rigorista il
domenicano Daniele Concina friulano (1687-1756) calde controversie agitò
contro i Gesuiti, massime pel digiuno quaresimale e pei teatri; ristampò
con aggiunte i casi di coscienza del Pontas; fe una <i>Disciplina monastica</i>, la
<i>Storia del probabilismo</i> e <i>del rigorismo</i> (1743): la <i>Teologia cristiana
dogmatica-morale</i>, le <i>Lettere teologiche-morali</i> relative ai casi riservati,
la <i>Quaresima appellante dal fôro contenzioso di alcuni recenti casisti
al tribunale del buon senso</i>: scrisse pure <i>della Religione rivelata</i> (1754)
contro atei, deisti e materialisti; e gli integerrimi suoi costumi e la saldissima
persuasione possono solo scusarlo dell'accannimento contro degli avversarj
e dei moltissimi contraddittori, i quali avranno avuto la loro parte
di ragione e di torto, come in ogni contesa umana<a class="tag" id="tag409" href="#note409">[409]</a>.
</p>

<p>
Contro il gesuita Jacobo Sanvitali parmigiano il domenicano Vincenzo Patuzzi
veronese agitò le quistioni del lassismo e del rigorismo col pseudonimo
di Eusebio Eraniste. Altro campione del Concina, il padre Fassini di Racconigi
combattè valorosamente il Freret intorno all'autenticità dell'Apocalisse.
</p>

<p>
Passarono per rigoristi il Rotigni di Trescorre, detto il priore di Brescia;
<span class="pagenum" id="Page_380">[380]</span>
il milanese don Celso Migliavacca ( — 1755) ed altri, contro dei quali sarebbe
facile trovare violenti libelli d'imputazioni ingiuriose. Che se tali quistioni
or pajono solo da sacristia, appassionavano tutti in tempo che tutti si
confessavano, persino Voltaire. Viepiù le complicavano le gelosie fra gli
Ordini religiosi, l'inestinguibile odio contro i Gesuiti e le arroganze principesche.
Perocchè i re, se aveano un momento incensato ai pontefici quando
si trovarono di fronte la rivoluzione, nemico comune, presto ripigliarono le
pretensioni giurisdizionali, quasi restasse sminuita la regia dignità da cotesto
papato che volea farsi credere un potere e un diritto. Cercavano pertanto
restringere l'ingerenza de' nunzj<a class="tag" id="tag410" href="#note410">[410]</a>, sottraendone le cause matrimoniali, ed
escludendoli dai processi per delitti comuni; limitare le nomine riservate a
Roma; pubblicare editti concernenti materie religiose; sindacare l'amministrazione
de' beni ecclesiastici e fin le comunicazioni tra le chiese particolari
e la romana; ridur la Chiesa ad una funzione dello Stato, e riformarla non
a vantaggio del popolo o della nazionalità, ma nell'interesse del principe.
Li secondava l'opinione, ch'è così facilmente abbagliata dalla forza o raggirata
dall'intrigo.
</p>

<p>
Per imitare Luigi XIV di Francia, che avea fatto ammirare il despotismo
amministrativo, e proclamata l'onnipotenza del re sottomettendovi anche la
Chiesa e collocando il trono più alto che l'altare, si ridestarono le libertà
gallicane. Queste erano restrizioni che, non già la Chiesa di Francia, ma
alcuni dottori francesi aveano poste a Roma quando pareva ella invadesse il
diritto civile e nazionale; e poco a poco crebbero a segno da escluder Roma
da ogni ingerenza nella Chiesa e nello Stato francese, pur rimanendo nel
cattolicismo. Con ciò non temperavano l'autorità pontifizia a favore della
libertà popolare, bensì la libertà sottoponeano al re, facendolo indipendente.
Da trentaquattro fra i centrenta vescovi di Francia, <i>mandato regio congregati</i>
nell'assemblea del 1682 per (come dice Fleury) «mortificar il papa, e soddisfare
il lor proprio risentimento», furono proclamati quattro articoli, la
cui sostanza è: 1º che i papi nulla possano in generale o in particolare su
quanto concerne interessi temporali ne' paesi sottoposti all'obbedienza del
re di Francia; se il fanno, nessun suddito, sebbene ecclesiastico, è tenuto
obbedirgli; 2º il papa ha sovranità nelle cose spirituali, ma pure in
Francia la potestà sua è limitata dai canoni e decreti degli antichi Concilj
della Chiesa. Se ne deduce l'assoluta dipendenza dei vescovi dal re; non
devono uscir dal regno senza suo consenso; non vanno esenti da imposte, o
dal fôro comune; non si conferiscono benefizj a chi non sia nazionale; tocca
al re nominare o confermare le elezioni. Sono dunque libertà di re, il quale
resta vero capo della Chiesa, come giudici ne sono le assemblee nazionali:
gli ecclesiastici, non appoggiati più ad un potere lontano e indipendente,
rimangono al pieno arbitrio dell'autorità civile, niente meno che gl'impiegati<a class="tag" id="tag411" href="#note411">[411]</a>.
</p>

<p>
<span class="pagenum" id="Page_381">[381]</span>
Così, invece della libertà della Chiesa universale zelavansi privilegi d'una
particolare: ma sotto il nome di Chiesa gallicana celavasi qualcosa di più
durevole ed effettivo, la paura di una autorità, inerme e perciò non domabile
colle bajonette, che si estende sopra ducento milioni di Cattolici, e
che alcuni per venerazione, altri per dispetto dichiaravano onnipotente.
Vi si applaudiva anche fuori, per la pendenza allora cominciata di centralizzare
le amministrazioni, sull'esempio di Francia; e per la scossa che il
libero pensare dava al sentimento dell'autorità, il quale avea dettato i regolamenti
del medioevo. Che se nel secolo precedente la gran protesta contro
la Chiesa avea diviso gli eterodossi dai cattolici, ora in seno di questi sottraeva
l'obbedienza al pontefice, per attribuirla ai re; salvo nel secolo
successivo a negarla anche a questi<a class="tag" id="tag412" href="#note412">[412]</a>.
</p>

<p>
I Romanisti dicono: La Chiesa è una monarchia che il papa governa per
mezzo dei vescovi; successore di san Pietro principe degli apostoli, egli
nomina i vescovi o da solo o in accordo coi governi: i vescovi, col concorso
dei sacerdoti da essi ordinati e da loro dipendenti, amministrano i sacramenti,
insegnano; sotto la vicaria paternità del papa esercitano tutti i
poteri spirituali, eccetto la suprema determinazione della fede, che ricevono
da esso, e che trasmettono ai laici. Il papa, in cui risiede l'autorità cattolica,
pronunzia dalla cattedra come infallibile; i vescovi da lui istituiti, e i preti
che da questi dipendono formano il legame della Chiesa<a class="tag" id="tag413" href="#note413">[413]</a>.
</p>

<p>
Invece di ammettere questo prezioso accordo di monarchia, aristocrazia,
democrazia, attuato nella repubblica cristiana, i Giansenisti, traendo in mal
senso parole che buono l'aveano, sostennero che sant'Agostino, col dire che
le chiavi <i>non homo unus sed unitas accepit Ecclesiæ</i>, ponevano l'università
de' fedeli al disopra del pontefice; per modo che vera sovrana sia la
generalità de' credenti, e loro ministri o delegati i vescovi e il papa, a cui
obbediscono solo quando e in quanto vogliano<a class="tag" id="tag414" href="#note414">[414]</a>.
</p>

<p>
I vescovi sono tutti successori degli apostoli, i quali furono scelti da Cristo
al par di Pietro, la cui primazia non fu nulla più che una presidenza.
Adunque la podestà dei vescovi non emana dal papa ma da Cristo stesso, per
l'intermezzo degli apostoli e per la non interrotta successione. Ogni vescovo
sia scelto dai fedeli della sua diocesi, e istituito dai vescovi della provincia,
i quali all'occasione diventano tribunale per proteggere i preti contro il
vescovo: esercitano tutti i poteri spirituali, e pronunziano sul dogma, sotto
la presidenza del papa. Il papa è successore di san Pietro, non perchè vescovo
di Roma, ma perchè papa, cioè scelto dagli altri a preside; come scelsero il
vescovo della metropoli del mondo, potrebbero designarne un altro: e papa
è quel ch'essi tengono per tale. Il Concilio di Costanza proferì decaduti i due
papi e ne nominò un altro: e volle che dall'elezione derivino tutti gli impieghi
e le dignità; e ogni dieci anni abbia a convocarsi il Concilio, nel
quale risiede l'autorità cattolica. Nessun Concilio vale se non preseduto dal
<span class="pagenum" id="Page_382">[382]</span>
papa, ma la parola del papa non vale se non perchè promulga ciò che il
Concilio ha deciso; e ciò che ha deciso questo non diviene irreformabile se
non quando l'abbia accettato la Chiesa. Il papa ha la presidenza della Chiesa:
il Concilio ecumenico ne ha l'autorità: l'assemblea intera de' fedeli, preti o
laici, è infallibile. Tale, dicono, era la costituzione primitiva, alterata per
circostanze che la storia registrò.
</p>

<p>
E intorno all'infallibilità del papa fanno riserve, prima sull'oggetto
de' giudizj, sottraendo al papa il proferire in materia ch'essi dichiarano non
interessare la religione e la disciplina; secondo, sul soggetto che dee proferire
i giudizj, dichiarando indefettibile la sede, non il sedente: infallibile non il
papa, non la Chiesa dispersa, ma raccolta in Concilio universale, e i cui decreti
siano accettati all'unanimità; terzo, sulla modalità dei giudizj. Con ciò
mascherano la reluttanza, ma quando sieno serrati, son dialetticamente costretti
a pronunziare che i pastori insegnano l'errore; e s'appoggiano non
all'autorità pontifizia, ma ad un esame storico critico; distinguono il <i>corpo
visibile</i> della Chiesa dall'<i>autorità spirituale</i> di essa: quella infallibile, questa
soggetta ad errore. Con senso privato esaminano dunque la tradizione, e all'antichità
si appellano dalle decisioni della Chiesa contemporanea. Mentre
il protestantismo, col criterio supremo della coscienza individuale, arrogava
a ciascuno il diritto di interpretare a suo senso la Bibbia, il giansenismo accettava
la condanna che ne pronunziò il sinodo tridentino; ma si riservava
d'interpretare la Chiesa stessa, distinguendo la nuova dalla vecchia. Or qual
cosa più facile che confondere la Chiesa coi documenti che ne esprimono la
fede, e le parole e la storia spiegare in senso privato? Così prendeano un
mezzo termine fra l'obbedienza in astratto e l'obbedienza in concreto; l'indocilità
verso l'autorità viva della Chiesa coprendo colle attestazioni di rispetto
ad un'antichità della Chiesa, foggiata a lor modo: quelli obbligano il
credente a studj filologici, questi a indagine di archivj per trovare frasi e
fatti, repudiando la legittima interprete vivente e perpetua delle tradizioni.
</p>

<p>
E appunto il richiamo verso i tempi primitivi è consueto ai Giansenisti.
Con ciò rinnegano il progresso e lo svolgimento; perocchè non bisogna
ritornare al passato per isciogliere il gran problema del presente; bensì
volgersi all'avvenire colla coscienza del passato, coscienza di principj che
stanno, mentre le forme si cangiano. Pure, anche guardando al passato,
fin dai primordj i santi padri deplorarono gli abusi derivati dall'eleggersi
popolarmente le dignità ecclesiastiche. Cristo elesse i proprj apostoli; questi
elessero i loro successori, e così continuossi sempre. I Padri del sinodo di
Trento, non che introdurre verun elemento democratico, anzi con lunghi
ragionamenti ne mostrarono la sconvenienza, solo affidando ai capitoli delle
cattedrali l'elezione dei vescovi: e fu condannata la dottrina del Richerio
che mettea nel popolo il primo possesso della sovranità.
</p>

<p>
Mentre poi erano democratici in chiesa, fuori i Giansenisti mostravansi
<span class="pagenum" id="Page_383">[383]</span>
monarchici, come aveano fatto nel medioevo i Fraticelli; la riforma della
Chiesa voleano ottener da altri che dalla Chiesa; e come Calvino avea detto
«Non c'è altra giustizia in Dio che la volontà di Dio», i Giansenisti dissero
«Nella società civile non v'è altra giustizia che la volontà del principe»;
così esagerando l'autorità regia, fecero nascere la rivolta popolare.
</p>

<p>
Prima d'indicare lo svolgersi di queste dottrine in Italia accenneremo
come eresie di più franca faccia s'introducessero, o si trasformassero le precedenti
coll'innestarvi il razionalismo, venuto di moda fra i pensatori dopo
la rivoluzione d'Inghilterra. Locke, nel <i>Cristianesimo ragionevole</i>, la questione
ch'era da Cattolici con Protestanti trasporta a razionalisti con credenti,
da chi accetta la parola rivelata a chi la ricusa. La Bibbia non ripudia egli,
ma Cristo riduce a un essere umano, i misteri a verità di mera ragione, e
conchiude che chiunque crede al Messia è fedele, per quanto differisca d'opinamenti;
non è eretico nè scismatico chi pensa a modo proprio, ma solo chi
pretende fare chiesa da sè: per credere a una vita fuor del corpo volersi dati
positivi, nè questi poter darli che la rivelazione; i dogmi ricavati dalla
Scrittura giova crederli, ma non mena a dannazione il fare altrimenti.
</p>

<p>
Questo deismo fu ridotto a sistema da Eduardo Herbert, da Collins che
ripudia la resurrezione de' corpi, e sostiene che il mosaismo non ammette
speranze postume: da Carlo Blount negli <i>Oracoli della ragione</i>; da Bury
nel <i>Vangelo nudo</i>, da Shaftsbury che, armatosi d'epigrammi, vuol che della
Chiesa non si parli che bernescamente: da Mandeville che mostra il vizio
come causa di tutti i fatti grandi, di tutti i progressi sociali: da Toland
che nel <i>Cristianesimo senza misteri</i> impugna i miracoli, poi anche la personalità
di Cristo; gli apostoli aver copiato gli Egiziani, e il loro ascetismo
dover cedere al culto della natura e dell'istinto; e nei <i>Destini di Roma</i>
pronosticava imminente la caduta dei papi: da altri che ergevano la religione
naturale sulle ruine della rivelata, alla fede surrogando la supremazia
della ragione, dalla quale doveano essere garantite anche le verità religiose.
</p>

<p>
Il conte Lorenzo Magalotti, pur inclinato a quella filosofia spiritosa, gioviale,
tutta mondo, scrisse <i>Lettere famigliari</i> contro questi spiriti forti, ove
descrive un conte vissuto fra galanterie. «Entrate a tavola in gran compagnia:
ecco il discorso della religione in campagna. Sentite un brutale discorrerne
con poco rispetto; un altro che ci fa del libertino, portar con derisione
un luogo oscuro della Scrittura; applaudire quello che ci fa il filosofo, e
farne spiccare l'implicanza colla corrotta ragione naturale. Voi ridete ed
applaudite, e piacendovi tutto quello che tornerebbe comodo alle esigenze
del cuor vostro, la compiacenza a poco a poco senz'avvedervene vi tien luogo
di persuasione... Entrate in letto; per conciliarvi il sonno leggete un capitolo
del <i>Trattato teologico-politico</i> o del <i>Leviatan</i>, dite subito che hanno
ragione... Dormite sino a mezzogiorno; andate in chiesa per vedere il bel
mondo, affettate sopra tutto l'irriverenza, perchè questa vi pare che rialzi
<span class="pagenum" id="Page_384">[384]</span>
il concetto del vostro spirito, della vostra galanteria, della vostra bravura,
e in questo caso vi rallegrate che vi sia religione al mondo per far gala di
non farne caso. Questi sono i fondamenti del vostro ateismo».
</p>

<p>
Tali abitudini crebbero assai col difondersi della filosofia francese,
perocchè il filosofismo, dall'Inghilterra propagato alla Francia, vi prestò
quel ch'essa ha d'attraente e di contagioso nel carattere e nella lingua.
Prima sparpagliò dubbj, poi si fece ateo, deista, sopratutto materialista, e
beffardo al punto da isterilire fin il bene che predicava a titolo di filantropia;
affettava scienza sapendo ben poco; dalle confutazioni sguizzava
collo scherzo; vantava di riformare e non sapeva che distruggere, e non
inventò nulla, neppur un errore.
</p>

<p>
Ma errori e verità pare non si diffondano per l'Europa se non attraversando
la Francia, e in fatti da questa si propagò agli altri paesi come al nostro
l'incredulità galante, non più sotto abito monacale e con gergo teologico, ma
lepida, caustica, ironica, negando il fallo primo e la necessaria riparazione;
il culto e tutta l'attuazione esterna della religione qualificando astuzia di
preti, tradizione di gabbamondo; appellando al senso comune, ragionacchiando
senza nè storia nè autorità, sentenziando senza aver mai studiato
di materie nelle quali esitano coloro che vi logorarono la vita intera, abbattendo
senza riedificare, facendo una gaja abbaruffata contro il papato, quasi
il repudiarlo fosse necessario al progresso; professando con Bolingbroke
che dove il mistero comincia finisce la ragione, intitolando pregiudizio tutto
ciò che non rispondesse all'arida ragione, e follia ciò che non produce egoistici
piaceri; riducendo la filosofia a puro sensismo che esclude tutto quanto
non si brancica; la politica giudicando dalla riuscita; sofisticando o deridendo
le verità che meglio consolano il cuore, e tranquillano lo spirito;
coi frizzi, cogli aneddoti, colle cene, colla sensibilità volendo spegnere il
desiderio dell'immortalità, e le aspirazioni al soprasensibile. A dritto dunque
il costoro patriarca Voltaire potè vantarsi d'aver fatto ben più che Lutero e
Calvino. Questo cortigiano della fortuna e del piacere, che vantavasi ciambellano
dei re e trafficava di Negri; che applaudì agli sbranatori della Polonia
e sputacchiò Giovanna d'Arco; che scrisse un infame poema e osceni
romanzi, mentre vantavasi rigeneratore della filosofia e della religione,
sicchè potè dire De Maistre, «Non v'è nel giardino dell'intelligenza un sol
fiore che questo verme non abbia contaminato», meritò le imprecazioni
di quanti v'ha pensatori o patrioti. Ed oggi l'Italia redenta soscrive per
erigergli un monumento, e le autorità ne danno l'esempio, e i maestri
spingono gli scolari all'infame sacrilegio. Ed han ragione, perocchè egli proclamò
la dottrina che oggi è più applicata: «Calunniate, calunniate; qualcosa
ne resta sempre».
</p>

<p>
E ben que' maestri dovrebbero dire ai loro allievi che la menzogna fu il
costui distintivo. Egli smentiva sfacciatamente i proprj scritti, chiamandoli
<span class="pagenum" id="Page_385">[385]</span>
persino abominevoli e infami; dedicava la sua <i>Merope</i> al nostro Maffei, dal
quale l'avea desunta, e nel tempo stesso gli lanciava una villana critica
sotto il nome di abate Lalandelle: a Benedetto XIV dedica la sua tragedia
<i>Maometto</i>, chiamandolo <i>decus et pater orbis</i> e baciandogli i sacri piedi<a class="tag" id="tag415" href="#note415">[415]</a>,
al tempo stesso che diceva: «Mia parte è di buffonchiare Roma e farla servire
alle mie piccole voglie»; e «Verrà tempo che metteremo sulla scena
i papi, come i Greci metteano Tieste e Atreo per renderli odiosi»<a class="tag" id="tag416" href="#note416">[416]</a>. Al
vescovo di Mirepoix scriveva: «Grazie a Dio, la religione m'insegna quel
che bisogna soffrire. Il Dio che l'ha fondata, dacchè degnò farsi uomo, fu il
più perseguitato di tutti; dopo un tale esempio è quasi un delitto il lamentarsi.
Davanti a Dio che mi ascolta posso asserire d'essere buon cittadino e
vero cattolico; e lo dico perchè sempre l'ebbi in cuore. I miei nemici mi
rinfacciano non so quali <i>Lettere Filosofiche</i>: la più parte di quelle stampate
sotto il mio nome non sono mie; avevo lette al cardinale Fleury quelle che
falsificarono così indegnamente» (<i>ottobre</i> 1743): e intanto a Formont scriveva:
«Ebbi cura nel leggergliele, di tacer tutto che potesse sgomentare
sua divota eminenza: egli trovò piacevole quel che restava, ma il poveretto
non sa quanto ha perduto».
</p>

<p>
E cotesto vero cattolico insinuava a tutti: «Schiacciate la infame», cioè
la religione; a Dannilaville: «Vorrei che schiacciaste la infame: qui sta
il punto: bisogna ridurla qual è in Inghilterra»; e a Thiérot: «Non si
può assalir la infame ogni otto giorni con scritture ragionate, ma si può
andare <i>per domos</i> a spargere il buon seme»: e «Il primo dei doveri è
annichilar la infame»: ed «È vero che c'è de' preti alla Bastiglia? bell'occasione
per ischiacciare la infame»; e «Appena ho un momento di posa,
medito portar l'ultimo colpo alla infame. Credo che il miglior modo di piombare
sulla infame è il mostrare di non aver voglia d'attaccarla»<a class="tag" id="tag417" href="#note417">[417]</a>. Eppure
intanto carteggiava col papa, teneva un confessore, assisteva alla messa,
riceveva i sacramenti, dichiarando voler vivere e morire nella religione
cattolica apostolica romana; <i>piccole facezie</i>, com'esso le chiama, alle quali
assoggettavasi perchè non avea ducentomila uomini a' suoi comandi.
</p>

<p>
Colla costui ispirazione e cogli esempj inglesi erasi formata una scuola,
che, professando fede sconfinata nell'umanità e nessuna in Dio, volea smuovere
il mondo senza aver un punto d'appoggio; riformarlo coll'eguaglianza,
la libertà, la fraternità senza comprendere che questi sono sentimenti e
canoni cristiani, senza volerli come parte della giustizia e della carità evangelica;
predicavano l'amor del bene come frase, sebben in alcuni sincera;
una virtù generica, che non s'impone alla vita pratica; una cittadinanza
del mondo, che assolvea dai doveri di patria e di famiglia. E poichè l'opinione
non è ascoltata se non si fa accusatrice, denigravasi e denunziavasi
tutto il passato, e principalmente l'istituzione più conservatrice dell'autorità.
</p>

<p>
Dal riso sardonico di Voltaire e dalla biliosa sentimentalità di Rousseau i
<span class="pagenum" id="Page_386">[386]</span>
nostri imparavano che tutto il passato era un male; bisognava dimenticarlo,
e assumere abitudini, credenze, sentimenti, leggi, non secondo la tradizione
e l'esperienza, ma secondo canoni filosofici prestabiliti, eguali per ogni tempo
e luogo; sono i grandi uomini che innovano le nazioni; bastano leggi e decreti
per conseguire quel che si vuole: e perchè quei decreti siano buoni ed
eseguiti richiedesi governo libero, cioè che non trovi impedimenti di nobiltà,
di corporazioni, di clero. I più begli atti, i migliori sentimenti, questo
spettacolo dell'umanità che progredisce faticosamente migliorando, sono
calcolo, furberia, secrezione, accidente. Dio non v'è, o così alto che non
bada alle azioni di quest'essere che egli gettò sulla terra per un giorno.
</p>

<p>
Tolta l'idea d'un'origine comune, d'un fallo primitivo e della conseguente
espiazione, l'uomo non deesi credere nato che per se stesso e per godere; e
maledetti gli uomini e le leggi che ne l'impedissero. Quindi la cura di cercare
il ben essere proprio e l'altrui, la quale da carità cristiana mutavasi in
filantropia filosofica, non operante per Dio ma per gli uomini, amando
questi senza abborrire il peccato, nè riconoscere altri doveri che quelli degli
onesti uomini, altra sanzione che la stima de' concittadini.
</p>

<p>
L'espressione più significante della filosofia d'allora fu l'<i>Enciclopedia</i>,
immensa opera dove gl'ingegni più belli e più paradossali s'accordarono a
formar l'inventario dell'umano sapere per gloriarlo delle conquiste fatte;
inventario dove si confondono il sublime e il buffo, l'errore e la verità, lo
scetticismo e l'intolleranza; sempre eliminando l'anima dalla natura, il
creatore dalla creazione facendo astrazione dall'uomo, dalle idee sue, dai
suoi bisogni, fin dai dogmi della scienza che per l'uomo solo sussiste: e
storie, viaggi, matematiche, scienze naturali strascinando a cospirare contro
Dio<a class="tag" id="tag418" href="#note418">[418]</a>. Gli enciclopedisti ignoravano ancora il mondo orientale, e i simboli
primitivi, scopertisi dappoi: della religione non consideravano che l'abito
esterno, talchè s'attaccavano a qualche forma di culto, a qualche colpa di
preti, ne traevano risa ed epigrammi e la persuasione che tutto fosse
impostura di re e di sacerdoti per usufruttare un popolo tenuto nell'ignoranza,
nella superstizione e nella miseria. Tutto asserivasi col furore del
fanatismo; e scossi tutti i principj, andavasi dritto alla materialità, ora
proclamata sfrontatamente, ora sottilmente dedotta con sofismi epigrammatici,
adulando il male e cercando abolire le coscienze.
</p>

<p>
I nostri, avvezzi a cercare nella letteratura francese le voluttà dello
spirito e la norma del pensare, si ispiravano a quella, e non credeasi assicurato
un posto nel tempio della gloria chi non avesse ottenuto un applauso
dai filosofisti, non fosse penetrato ne' loro circoli, alle loro cene: i regnanti
stessi ne chiedeano il parere, ne sollecitavano le lodi, mentre
dagli amari sarcasmi e dal tono dispotico di loro restavano paralizzate le
penne che osassero esporre la verità. Un Piattoli, avvocato di Modena,
avea scritto un <i>Saggio</i> intorno al luogo ove seppellire. Un ministro del
<span class="pagenum" id="Page_387">[387]</span>
duca gliene scrivea congratulazioni; e «Piace al serenissimo il di lei coraggio
per l'erudito opuscolo, di cui per altro gli resta qualche vaghezza di
udire cosa ne sentano i Francesi, e segnatamente M. Dalembert». Uno
degli uomini più tranquilli, direi sino infingardi, fu Cesare Beccaria. Eppure
quand'ebbe pubblicato il suo libretto sui <i>Delitti e le Pene</i>, del quale
era ben lontano di supporre l'importanza, e ancor meno il rumore che
desterebbe, nulla gli parve sì beato come il riceverne congratulazioni dall'abate
Morellet, adepto ed organo de' filosofisti. E gli rispondeva: «Io debbo
tutto ai libri francesi: essi hanno risvegliato nell'animo mio i sentimenti
d'umanità, ch'erano stati soffocati da otto anni d'educazione fanatica...
Dalembert, Diderot, Elvezio, Buffon, Hume, nomi insigni che nessuno ode
senza sentirsi commuovere, le vostre immortali opere sono mia lettura
continua, ed oggetto delle mie occupazioni nel giorno, delle mie meditazioni
nel silenzio della notte... Da soli cinque anni data la mia conversione alla
filosofia, e ne vo debitore alle <i>Lettere Persiane</i>. La seconda opera che
compì la rivoluzione della mia mente è quella d'Elvezio».
</p>

<p>
Ma questo abate Morellet trovava giusto che fra noi fosse lodato <i>lo Spirito</i>
di Elvezio «car de tous les Européens ceux qui estiment moins l'humanité
sont sans contredit les Italiens».
</p>

<p>
Brillò tra' que' filosofi Luigi Antonio de' Caraccioli, parigino ma di origine
italiana, oratoriano, e che vuolsi qui nominare perchè autore delle <i>Lettere
di papa Ganganelli</i>; opera migliore dell'altre sue, onde taluno le credette
genuine e tradotte dall'italiano, ma l'originale neppur di una si trovò,
quand'anche i sentimenti non ne rivelassero l'impostura, che può sfuggire
soltanto agli occhi lippi di qualche moderno. Il Caracciolo avea pur fatto
«il Cristiano moderno svergognato dai Cristiani de' primi tempi»: poi
cessatagli una pensione che traeva dalla Polonia e una dall'Austria, morì
poverissimo nel 1803.
</p>

<p>
Ai cenacoli degli Enciclopedisti e delle loro amiche acquistò pur fama
colle arguzie originali e coll'empietà l'abate Ferdinando Galiani napoletano, i
cui dialoghi da Voltaire erano trovati «dilettevoli quanto i migliori romanzi,
istruttivi quanto i migliori libri serj». E venne di moda in quella città,
ad assennate disquisizioni mescolando il paradosso, e di paradosso dando
aria alla stessa verità, tanto per isfavillare di spirito ed esser nominato. Da
quei convegni trasse il disprezzo degli uomini e d'ogni entusiasmo, fin della
gloria quando non frutti denaro: ma negli ultimi giorni si ricoverò alla
religione de' suoi padri.
</p>

<p>
A Venezia la libertà sfogavasi col mal costume e col dir male della Chiesa:
il governo restrinse a questa la facoltà di possedere, e il mandar denari a
Roma; impose taglie sui beni ecclesiastici; altri provedimenti fece, pei quali
Clemente XIV la ammonì colla mansuetudine che i tempi esigevano, e
n'ebbe risposta altera, come i tempi suggerivano. Colà uscì nel 1766 <i>Del
<span class="pagenum" id="Page_388">[388]</span>
celibato, ovvero riforma del clero romano, trattato teologico-politico del
C. C. S. R.</i>, e a Venezia, o almeno colla data di Venezia si stampavano le
opere più ostili a Roma e alla Chiesa.
</p>

<p>
Carlantonio de' Pilati, nato a Tassullo in Val di Non il 1733, insegnò
giurisprudenza a Gottinga, poi a Trento, indi lasciò la cattedra per viaggiare
Francia, Olanda, Germania, Danimarca, insinuandosi nell'alta società fin
a dare pareri a Giuseppe II e Leopoldo II. Quando il Tirolo fu invaso dai
Francesi, egli vi tornò presidente al consiglio supremo del Tirolo meridionale,
e morì il 27 ottobre 1802.
</p>

<p>
Oltre varj libri di affettata giurisprudenza, dettò <i>Dei mezzi di riformare
i più cattivi costumi e le più perniciose leggi d'Italia</i>; giacchè il moderar
gli eccessi e riformare gli abusi fu sempre il pretesto onde distruggere
l'autorità. Dapprima egli non domandava a Clemente XIII che di abolire
la mendicità ed altri parziali rimedj, ma nelle successive edizioni invelenì,
scagliandosi contro preti, frati, papi con idee più protestanti che giansenistiche;
domandando che i principi traessero a sè ogni azione; istituissero
collegi, dai quali togliere poi gl'impiegati dello Stato, infondendo così a
tutti le idee che il principe vuole. Talora introduce apologhi di mal gusto
e anche scurrili, a imitazione di Voltaire.
</p>

<p>
E imitazione di Rousseau sono <i>le Riflessioni di un italiano sopra la
Chiesa in generale, sopra il clero sì regolare che secolare, e sopra i
vescovi ed i pontefici romani, e sopra i diritti ecclesiastici de' principi,
precedute dalla relazione del regno di Cumba e di riflessioni sulla medesima</i>,
stampate a Borgofrancone, cioè Venezia il 1768, che da alcuni si
attribuiscono a Giuseppe Pujati, ma i più le assegnano al Pilati. Comincia da
un allegorico racconto dei mali che recò a un'isola l'introdurvisi di missionarj,
che spacciando per miracolo la loro scienza, svogliano dalla primitiva
semplicità, insegnano a fabbricare, aprono scuole, empiono il paese di letterati,
mentre la campagna si rende deserta e sentesi la fame: le belle arti
si difondono, mentre camminasi alla miseria. I missionarj allora predicano
dottrine che prima aveano dissimulate; la supremazia del papa; i meriti del
celibato, l'utilità delle opere pie, l'indissolubità del matrimonio, la difficoltà
del salvarsi, le indulgenze. Da qui un cumulo di vizj, e la necessità
di repressioni vigorose e di tribunali, ove i missionarj riescono a impiantare
il diritto canonico, a tal fine uccidendo il re per surrogarne un ligio. Poi i
frati cominciano a disputare fra sè e massime contro i Gesuiti, tacciati di
insegnare il regicidio.
</p>

<p>
Ognun vi riconosce il tema allora messo di moda da Rousseau, da Raynal,
da Bernardino di Saint-Pierre, d'accusare de' vizj sociali la civiltà,
applicandolo specialmente alla religione. E l'autore ne deduce quanto di
peggio mai s'argomentò contro le corporazioni religiose, tessendone a suo
modo la storia, dando come regola o consuetudine gli abusi, come dottrina
<span class="pagenum" id="Page_389">[389]</span>
cattolica le sentenze di qualche canonista, e sempre protestando che la sola
verità lo costringe a parer calunniatore. Non credano i principi che basti
distruggere i Gesuiti: gli altri frati faranno altrettanto e peggio; arriveranno
fino a ricorrere alla santa sede contro i loro principi, e a ribellare i
popoli. Bisogna levare ai frati l'istruzione della gioventù, il confessare, predicare,
catechizzare, le loro feste particolari, gli oratorj, e ridurli sotto
l'obbedienza dei vescovi. Prima però di distruggere i frati bisogna riformare
il clero secolare pei seminarj, pei benefizj; e «lasciar che il papa
protesti com'ei vuole, e ch'egli mandi quante bolle gli piace; quella
Corte già sa che sono passati i tempi degli Arrighi, e che il lanciare in
questi giorni una scomunica contro ad un sovrano, altro effetto non produce
che lo sdegno degli uni e le beffe degli altri».
</p>

<p>
Deplora che gli Italiani siano ormai soli a subire il giogo della Corte
romana, la quale «da più secoli ha precipitata la verità in fondo a un abisso,
dov'essa viene da millantamila Cerberi di color rosso e pavonazzo e nero
e scuro e bianco e bigio e cenerognolo, per siffatta maniera guardata e
custodita, che, se taluno mostra di volersi soltanto dalla lunga a lei approssimare,
cotesti mostri incontanente se gli avventano addosso, e l'afferrano e
mordonlo e laceranlo, e fannolo miseramente in mille brani». E qui protestando
esser cattolico, e perciò astenersi da molte verità, s'avventa contro
la religione, mostrando che ne' suoi primordj non correa distinzione fra il
popolo e il clero, e svolgendo la disciplina, asserisce l'intera dipendenza
della Chiesa dallo Stato, fin a dire: «Chi potrebbe dar torto a' nostri principi
s'essi venissero nella risoluzione di non voler più soffrire ne' loro Stati
la religione cristiana con alcuni di que' suoi principj, con cui è stata praticata
finora, e che però essi ci proponessero di abbandonare o cotesti principj
o le loro terre?» Molto male si può far ne' Concilj, e perciò niuno si dee
poter tenerne senza commissari del principe. E via sulle orme del Böhmer,
del Lounoy, del Dupin, del Barbeyrac arroga allo Stato il pieno dominio
sulla Chiesa, la quale non è che un collegio di fedeli; le toglie il diritto di
possesso; le immunità considera come usurpazioni, al par della primazia
di Roma; e gli abusi delle indulgenze e gli sbagli delle Decretali, e le trascendenze
del fôro ecclesiastico compulsa con molte cognizioni legali e sfoggio
di storia a suo modo, desunta da fonti ben conosciute.
</p>

<p>
Venuto un tempo ove si rimescola ogni fango, anche quell'opera si
ristampò a Torino nel 1852.
</p>

<p>
Suo pur credo il libro <i>Di una riforma in Italia</i>, stampato a Villafranca,
cioè Venezia, il 1767, poi ancora il 1770, indi il 1786 colla data di Londra
(Lugano) assai cresciuta e coll'aggiunta di venti novelle.
</p>

<p>
«Io protesto (dice) che sono amico della nostra fede, ma nemico degli
abusi che danno il guasto alla nostra Italia. Laonde non temo di poter
essere incolpato d'eresia veruna, se non che da qualche ignorante chiericuzzo
<span class="pagenum" id="Page_390">[390]</span>
o da qualche stordito frate, o da qualche maligno spirito». E il
capo I che tratta del pontefice e delle leggi canoniche comincia: «Io non
intraprendo qui d'attaccare i legittimi diritti del papa, nè di scemare
l'autorità delle leggi ecclesiastiche, che alla giustizia, al decoro e allo spirito
della vera Chiesa sono conformi. Essendo io cattolico, non voglio scrivere
nè consigliare cose che a persona cattolica non si convengano».
</p>

<p>
Tratta poi della tolleranza religiosa, del clero, dei monasteri, del culto
de' santi, delle loro vite, de' libri ascetici; dell'uso de' santi padri; della teologia,
degli studj di storia ecclesiastica e diritto canonico; della religione;
dei beni ecclesiastici; di mezzi generali per intraprendere una certa riforma.
Soggiunge un'umilissima supplica del popolo romano al sommo pontefice
pel ristabilimento dell'agricoltura, delle arti, del commercio, delle leggi
civili<a class="tag" id="tag419" href="#note419">[419]</a>.
</p>

<p>
Un altro libro conosciamo della risma stessa, intitolato: <i>All'Italia nelle
tenebre l'Aurora porta la luce. Riflessioni filosofiche e morali. Documenti
ed avvisi all'Italia. Sistema nuovo mai trattato pria, tanto dagli antichi
che dai moderni scrittori</i>. Milano, 1796. È senza nome d'autore, ma in fine
delle trecennovantuna pagine è firmato <i>Enrico marchese l'Aurora</i><a class="tag" id="tag420" href="#note420">[420]</a>. Vi
si produce un nuovo sistema di creazione, con sette cieli abitati da angeli,
dotati di maggiore o minor grado di perfezione, vigilanti alle vicende del
mondo, poi la creazione dell'uomo a cui Dio impone tre soli precetti. Sostiene
che il feto non riceve l'anima che al momento di nascere. Propone
una pace universale, col solito ordigno del congresso, e la distribuzione
dell'Italia in otto dipartimenti, sotto un presidente; riformando la religione,
abolendo i preti e i frati minori di 40, e le monache di 30 anni, pensionandoli
a vita, e il doppio se si maritano.
</p>

<p>
Il cittadino Spanzotti nei <i>Disordini morali e politici della Corte di Roma
esposti a nome de' zelanti dell'ecclesiastica libertà</i>, alla santità di Pio VI,
(II edizione, Torino anno IX) ripone questi disordini nel dominio temporale,
nella monarchia papale e nel ridicolo vanto dell'infallibilità; donde vennero
le pessime conseguenze che l'autorità de' vescovi derivi dal papa, che il papa
possa esercitare autorità nella diocesi altrui, che possa riservarsi le cause
maggiori, e conferire benefizj esistenti nel territorio de' vescovi, esigere
annate, ricevere appellazioni, assoggettar tutte le chiese alla disciplina romana,
esser superiore al Concilio, poter dispensare dalle leggi universali,
accordare indulgenze, canonizzare i santi. Per fomentare tali disordini esso
si valse de' cardinali, de' preti, de' regolari, della cattedra di canoni nell'Università
di Bologna, della proibizione de' libri, dell'inquisizione ecclesiastica
e della scomunica. Ne derivarono corruzion di costumi e il rovescio del
regime ecclesiastico nelle diocesi: nè Roma volle rimediarvi colla convocazione
e la libertà dei Concilj. Propone di sciogliere le corporazioni religiose;
togliere le ricchezze e il dominio temporale ai papi, riformare la
<span class="pagenum" id="Page_391">[391]</span>
disciplina ecclesiastica, anche coll'autorità del governo civile; senza badare
se Roma ci dichiara scismatici o ci scomunica.
</p>

<p>
Il marchese Giuseppe Gorani milanese nel 1770 pubblicò anonimo il
<i>Trattato del despotismo</i>, violento attacco ai governi stabiliti: poi uscito di
patria, andava cercando col fuscellino lo scandalo in ogni atto de' principi o
de' preti: affigliato alle società segrete, denunziava all'opinione pubblica il
despotismo sacerdotale, regio, ministeriale, aristocratico, con giudizj all'avventata,
e rimedj da pazzo. Scoppiata la Rivoluzione, Bailly domandò per
costui la cittadinanza francese, che avea meritata con violenti articoli nel
<i>Moniteur</i> e con lettere ai re contro Luigi XVI. Venuto nella Svizzera per
eccitare tumulti nella Lombardia, l'ambasciadore austriaco lo fe cacciare.
Quando il regno del terrore cascò, egli ritirossi a Ginevra, dove povero
e ignoto morì nel 1819 di sessantacinque anni<a class="tag" id="tag421" href="#note421">[421]</a>.
</p>

<p>
Altri potremmo indicare di siffatti, che proruppero principalmente allorchè
i Francesi repubblicani calarono in Italia.
</p>

<p>
A difonder quelle idee razionaliste e sovversive, condite di sentimentalismo
filantropico, adopravasi la società segreta de' Massoni o Franchimuratori,
moda venuta anch'essa d'Inghilterra; nè sarà fuor d'opera il dire
alcun che dell'organamento suo e dei misteri, tra cui avvolgeva la dottrina
dell'uguaglianza fra gli uomini.
</p>

<p>
Le origini della Massoneria colloca alcuno fino nel paradiso terrestre,
dove uno degli eloim mescolatosi con Eva, generò Caino, mentre Adonai,
altro degli eloim, creò Adamo che da Eva generò Abele. Fra le due stirpi
rimase eterna sconcordia, e i figli di Caino inventarono le arti: Adonhiran
fu chiamato da Salomone a fabbricare il suo tempio, durante la quale impresa
fu da un gigante ucciso e trascinato nell'abisso del fuoco. Ma quivi glorificato,
tornò a compire l'opera. Salomone per gelosia lo fe uccidere; ma nove
maestri ne trovarono il cadavere, assassinarono gli assassini, e in mezzo a
un triangolo di fuoco ascosero il nome del Grande Architetto Dell'Universo,
che fu custodito con gran segreto da alcuni eletti. I più moderati deducono
la massoneria dai Templari, e che Giacomo Molay, ultimo costoro granmaestro,
prima d'esser bruciato istituisse tre loggie, una delle quali a Napoli.
</p>

<p>
Il più probabile è che nascesse intorno al Mille, quando, rassicurati che
il mondo non finirebbe al compiersi dei dieci secoli, venne una smania di
fabbricar chiese, donde consociazioni di mastri da muro. Erano o monaci, o
diretti da spirito religioso: ond'ebbero voti, giuramenti, forme d'iniziazione:
i capannoni che ergeano attorno alle fabbriche, dissero loggie: custodivano
in segreto i procedimenti delle costruzioni, e tra loro chiamavansi
fratelli; aveano gerarchia di capi, nè venivano ammessi che dopo confessati
e colla benedizione del vescovo. Dapprima i Franchimuratori non erano diretti
che a ciò, ma quando furono distrutti i Templari, essi ne adottarono
i riti e le credenze, che dai processi apparvero inchinare alle gnostiche e
manichee.
</p>

<p>
<span class="pagenum" id="Page_392">[392]</span>
Certo i muratori nel medioevo costituivano corporazioni, come quella
de' Magistri Comacini, ricordata nelle leggi longobarde; ma principalmente
in Germania; fra esse tramandavansi arcanamente le regole migliori per le
fabbriche; e da queste traevano il nome ed anche i simboli, ch'erano l'archipenzolo,
la squadra, il martello, il grembiule, la cazzuola e così i gradi.
Una riforma ebbero tali società nel capitolo generale che, il giorno di san
Giovanni Battista del 1307 radunossi da Aumont e Harris fratelli militari,
e da Pietro di Bologna fratello ecclesiastico.
</p>

<p>
Pretendesi abbiano contribuito alla Riforma religiosa, ma noi non ne
trovammo indizio di sorta. Ben taluno asserì inventasse queste società
Lelio Soccino a Venezia nel 1546; ma in contrario è noto che nel 1535
pubblicossi una circolare a tutte le loggie, ove negavasi che loro scopo fosse
vendicare Molay, e ripristinare i Templari, nè introdur nuovi scismi; fin là
aveano creduto bene tacere e celarsi, ma allora trovavano opportuno far
pubblico l'antichissimo loro essere e l'intento loro, ch'è la vera morale impressa
nei cuori, e difonder la felicità e il regno della luce; non avere altro
di secreto che la beneficenza.
</p>

<p>
Senza discutere quanto v'abbia d'autentico in quelle pretensioni d'antichità,
certo è che durante la rivoluzione d'Inghilterra i Franchimuratori
presero altri assunti politici e religiosi; poi, fuori dell'isola si diffusero
dopo il 1719, principalmente nella Germania, inclinata ai concetti mistici,
e dove il culto restringendosi a prediche, facilmente si passa dai
sistemi all'errore, dall'errore alle sètte. A Parigi la prima loggia fu aperta
nel 1725, ove abbandonato il carattere severo degli isolani, la massoneria
divenne gaja e benevola. A tutti i Franchimuratori della nazione presedeva
un grand'oriente; a ciascuna loggia un venerabile, e sotto di lui il vigilante;
il fratello terribile riceveva i neofiti, ai quali erano date le istruzioni dal
maestro delle cerimonie; il grand'esperto teneva i sermoni; un tesoriere,
un elemosiniere, un secretario aveano gli uffizj indicati dal loro nome.
Nella camera dell'adunanza vedeansi quadri emblematici, motti geroglifici, il
settangolo, il triangolo, la cazzuola, la squadra, il compasso, il martello, il
teschio da morto, la pietra cubica o triangolare o rozza, i ponti da fabbrica,
la scala di Giacobbe, la fenice, il globo, il tempio, la lavagna co' motti <i>Lucem
meruere labore</i> — <i>Odi profanum vulgus et arceo</i> — <i>Petite et accipietis</i> — <i>Pulsate
et aperietur vobis</i> — <i>O vincere o morire</i> — <i>In constanti labore spes</i>.
Attorno a un letto a bruno colla croce e l'ulivo stavano i fratelli in tunica,
con emblemi di spade e squadre; sparsi qua e là cazzuole, martelli, il tamburro
di pelle d'agnello, fazzoletti chiazzati di sangue, ossa, teschi, stili, e
altri apparati da colpir la fantasia, e il cui linguaggio <i>trisense</i> è difficile
e incerto.
</p>

<p>
Diversi erano i gradi, e a proporzione di questi la comunicazione del
secreto. I più non doveano vedervi altro scopo che di riunirsi a far cene e
<span class="pagenum" id="Page_393">[393]</span>
discorsi, ajutarsi a vicenda, riconoscersi anche in paesi lontani mediante
certi segni e toccamenti, offrire l'ideale della società a cui si aspirava, dove
nessun divario di religione, di nazione, di grado; levate tutte le distinzioni
sociali; insomma quella fraternità umana che corregge gl'inconvenienti
inevitabili in ogni società civile. Ma gl'intriganti utilizzavano a loro profitto
quella misteriosa solennità di forme, che copriva e simulava le istituzioni
del fanatismo per realizzare la religione filosofica, I gradi esterni
e simbolici non sono che l'ombra degli interni: la parte esoterica, non
solo tollerata, ma alcune volte favorita dai Governi, è solo il peristilio
d'un tempio, inaccessibile a' profani<a class="tag" id="tag422" href="#note422">[422]</a>.
</p>

<p>
Quanto alla religione, ammetteano Dio uno e trino, ma varj loro atti,
mentre s'intitolano in nome della Santissima Trinità, chiudonsi professando:
«Salute al Dio eterno. Noi possediamo il bene di trovarci nella maggior
possibile unità dei numeri sacri». Quanto a Cristo, fu un savio, di eminente
moralità, e benemerito dell'uman genere. La Bibbia è parola di
Dio, in quanto ogni parola vera uscente da labbro umano ha l'impronta
della divinità. Del resto alla rivelazione deve surrogarsi dapertutto la
ragione. Questa farà ammettere tutte le religioni, e distruggere la superstizione,
l'ignoranza, il fanatismo, coi quali nomi dinotano il cristianesimo
e più specialmente il cattolicismo, che esprime assassino, assassinio,
assassinato. Quest'assunto appare principalmente nell'iniziazione del cavaliere
kadosc, che è il trentesimo dei 33 gradi. Ivi al neofito si mette
in mano un pugnale, ai piedi il Crocifisso, e gli si intima di calpestarlo. Se
nol fa, è lodato, ma gli si taciono i grandi arcani: se lo fracassa, seguono
fiere rappresentazioni, e fin simulata uccisione di tre persone, che simboleggiano
la superstizione, il re, il papa.
</p>

<p>
Questi mistici novatori son dunque una società religiosa, morale, sociale,
e almen nello svolgimento successivo, vi riconosciamo il razionalismo puro,
applicato alle credenze, agli atti, alla società. Che fede? che tradizioni? nulla
v'è di superiore all'intelligenza umana: le religioni non sono che le varie
forme con cui l'uomo intende Dio; sicchè tutte sono buone del pari, buoni
tutti i culti, eccetto quello che pretende esser unico vero. Per ciò, e per abbagliare
i vulghi, da tutti i misteri di antiche società ricavarono simboli e segni;
le abraxe dei Gnostici, le dodici tribù, le tavole, la colomba de' riti mosaici e
talmudici; la teogonia egizia cogli angeli di due sessi; il sabeismo de' Parsi;
sincretismo, che dee condurre alla indifferenza: adottarono fin l'I. N. R. I.
de' Cristiani, interpretandolo per <i>Igne Natura Renovatur Integra</i>, oppure
<i>Igne Nitrum Roris Invenitur, oppure Jamin Nour Rouch Jebeschal</i>,
acqua, fuoco, vento, terra. Perocchè la grande eguaglianza, cui aspira la
massoneria, deve demolire le religioni, i governi, le autonomie; non spettando
essa a verun paese, non ha nazionalità; son raggi diversi d'azione,
ma unico il centro.
</p>

<p>
<span class="pagenum" id="Page_394">[394]</span>
Di qui trapelava l'intento politico: ma la massoneria assunse il carattere
odierno dopo che al suo teosofismo s'innestò l'illuminismo del bavarese Adamo
Weishaupt, professore dell'Università d'Ingolstadt, il quale ebbe l'arte di
combinare queste permanenti cospirazioni in modo uniforme, e tutte convergerle
a un fine, ch'era insomma la distruzione e la ricostituzione dell'intero
organamento sociale. Era il tempo che ispirava sgomento la potenza dei Gesuiti,
ed esso che gli avea conosciuti, pensò surrogarvi quest'altra società gerarchica,
altrettanto vigorosa ma scevra di religione, e che assumea per dogmi
quelli appunto che bugiardamente apponevansi ai Gesuiti. Al 1 maggio 1776
Weishaupt costituiva la sua setta, alla quale innestò ben presto le altre di Germania
e le loggie massoniche, ma durò solo fino al 1785. Tutto era disposto
gerarchicamente, in modo che ne' gradi inferiori neppur trapelasse ciò ch'era
l'intento dei gradi superiori; e poichè l'obbedienza doveva essere assoluta,
gl'infimi compirebbero atti, in apparenza innocui o virtuosi, ma pur sempre
diretti al fine de' superiori; nè a questi poteva essere promosso quando non
avesse procacciato due proseliti. E insegnava: «L'arte di rendere infallibile
una rivoluzione è illuminare i popoli, insensibilmente conducendo l'opinione
pubblica a desiderare cambiamenti, che sono l'oggetto indeterminato d'una
prestabilita rivoluzione. Se l'oggetto di questo desiderio non potesse manifestarsi
senza pericolo di chi lo concepì, se ne propagherà l'aspirazione
nell'intimità delle sette segrete. Se l'oggetto sia una rivoluzione universale,
tutti i membri della società devono cooperarvi, cercando dominare
invisibilmente, senza apparenti violenze, e sovra gli uomini di qualsiasi
condizione, gente o religione, tutti dirizzandoli alla meta stessa. Conquistato
così l'impero dell'opinione mediante l'accordo e la moltitudine degli
adepti, sottentri la forza; si leghino le mani a chiunque resiste; si soffoghi
il male nel suo germe, cioè si opprimano quelli che non si giunse a
persuadere»<a class="tag" id="tag423" href="#note423">[423]</a>.
</p>

<p>
In un famoso congresso di Franchimuratori, uno de' capi, dopo fatti immensi
elogi del Weishaupt, conchiudeva: «Bisogna perpetuare i modi ch'egli
ci ha lasciati in eredità, e continuarli instancabilmente fino alla mirifica
attuazione, che farà stupire l'universo colla più terribile, ma più felice
metamorfosi, soddisfacendo nella tomba questo saggio nemico dei re».
</p>

<p>
Tali intenti venivano nascosti sotto formole di iniziazione, fra drammatiche
e paurose, varie secondo i paesi e i tempi. Tiriamo un velo sull'adozione
femminina, sulle misteriose gioje dell'isola della felicità, del fratello
sentimento, della sorella discrezione. Ne' loro matrimonj, fatti dal venerabile,
si dichiara che l'indissolubilità è contro la natura, giacchè più volte trovansi
unite persone, che riconosconsi assolutamente incompatibili; è contro la
ragione perchè si vuol eterno l'amore, ch'è il più capriccioso e involontario
de' sentimenti.
</p>

<p>
Quei che li temeano dicevano che gli Illuminati erano Gesuiti mascherati;
<span class="pagenum" id="Page_395">[395]</span>
e Weishaupt chiamavano il Lojola della filosofia, versando così nuovo odio
sopra quell'Ordine, il cui nome pare trascelto sempre a indicare ciò che
vuol farsi odiare<a class="tag" id="tag424" href="#note424">[424]</a>.
</p>

<p>
E Illuminati e Massoni tendevano del pari ad abbattere: e tutte queste
demolizioni (che nella storia aveano poi a costituire la rivoluzione) doveano
portare a edificar una nuova Gerusalemme coi frantumi dell'antica,
per opera del gran sacerdote apocaliptico, il quale compare vestito come
la donna mistica dell'Apocalissi, con dodici stelle attorno al capo. È la
deificazione dell'umanità, perocchè gli uomini, pervenuti alla massonica
purità, sono Dei della terra. Allora non vi sarà più teologia, ma una religione,
consistente nel vivere da onest'uomini, credendo ognuno quel che
vuole, poichè ogni opinione è per se stessa giustificata dal diritto della
libertà e della contraddizione: fossero anche le stravaganze del socialismo e
le iniquità del comunismo; fosse la negazione d'ogni soprannaturale, d'ogni
gerarchia umana; fossero i mezzi con cui la rivoluzione sovverte ogni cosa.
</p>

<p>
I quali mezzi suggeriti sono: accarezzare i principi col mostrar d'ingagliardirli,
rimovendo gli ostacoli che pone alla podestà loro l'autorità religiosa:
distrugger pure gli ostacoli delle corporazioni, degli stati, delle
università, sicchè l'uomo si trovi isolato a fronte d'un poderosissimo organamento
d'impieghi e di eserciti: staccare la scuola dalla Chiesa, riducendola
a semplice istruzione; poi ai re sovrapporre la responsalità dei
ministri e le onnipotenti risoluzioni dei parlamenti, appoggiati dalla libera
stampa e dalla giustizia sottomessa all'opinamento dei giurati; costituendo
così un diritto tutto positivo, di fatti compiuti, di opportunità; riducendo
l'Europa a pochi grandi Stati che assorbano i piccoli, in nome di nazionalità
geografiche: e di tal passo, col nome di libertà si riesca a rendere l'individuo
interamente servo allo Stato.
</p>

<p>
Quando il neofito vede tutte le spade appuntate contro il suo petto, il
venerabile lo rassicura dicendogli: «Non temere. Esse non minacciano che
allo spergiuro. Se fedele alla massoneria, esse saranno disposte a difenderti.
Ma se tu fallissi, nessun luogo della terra ti assicurerebbe contro
l'armi vendicatrici».
</p>

<p>
E il neofito, in nome del Grande Architetto Dell'Universo, giura non
rivelar mai i segreti della massoneria: «Se manco, mi siano bruciate le
labbra con ferro rovente; tronche le mani, strappata la lingua, segata la
gola; il mio cadavere sia sospeso in una loggia durante l'iniziazione d'un
altro fratello, per terrore di tutti: poi sia bruciato e le ceneri disperse al
vento, sicchè non rimanga memoria del traditore».
</p>

<p>
Con ciò la compagnia arrogavasi il diritto punitivo, proprio della società
civile, e da eseguirsi coll'assassinio: fatto che basterebbe a riprovarla.
</p>

<p>
Come quest'associazione tenebrosa penetrasse in Italia non è chiaro; ma
nel 1733 già esisteva una loggia a Firenze, perocchè fra i cimelj della massoneria
<span class="pagenum" id="Page_396">[396]</span>
sta una medaglia, ivi coniata quell'anno al granmaestro duca di Middlesex.
Nel 39 fu introdotta in Savoja, nel Piemonte, in Sardegna, tre paesi
aventi un solo granmaestro provinciale, nominato dalla loggia principale
d'Inghilterra. A Roma, convegno di tanti forestieri, ve n'avea nel 1742,
quando decretarono una medaglia a Martino Folkes presidente della società
reale di Londra, ma rimasero secrete fino all'89.
</p>

<p>
La loggia degli Amici Sinceri alla Trinità de' Monti fu fondata il 6 novembre
1787 da cinque Francesi, un Americano e un Polacco, che appartenendo
a loggie estere, gemeano di viver in mezzo alle tenebre: vi furono
ricevute persone d'ogni condizione, e dipendeva dalla loggia madre di Parigi,
con cui teneasi in continua corrispondenza; ogni settimana se ne ricevea
la parola d'ordine o di passo, e ogni anno vi si mandava un dono: come ogni
anno per elezione si rinnovavano i gradi di venerabile, vigilante, fratello
terribile, cerimoniere, tesoriere, limosiniere, segretario, grand'esperto ossia
oratore. Il neofito era da un fratello in maschera introdotto nella <i>camera delle
riflessioni</i>, parata a nero, illuminata da una candela di cera gialla, e con
un tavolino, su cui un teschio. Il fratello terribile lo avvertiva di meditare
seriamente, e rispondere a tre quesiti che davansegli in iscritto, concernenti
i suoi doveri, e ai quali esso rispondea pure in iscritto: talvolta dovea far la
sua confessione ad un finto frate. Il fratello in maschera portava poi queste
risposte nella camera superiore, detta il tempio, e le presentava al venerabile.
Sceso, intimava al neofito di deporre oriuolo, spada, fibbie, ogni metallo,
abbassar la calza della gamba sinistra, snudare la spalla e il braccio destro.
Così ad occhi bendati era condotto nel tempio, dove inginocchiato al venerabile,
dichiarava il nome e le qualità sue e gl'intenti che lo moveano ad
aggregarsi. Condotto in giro fra strani e spaventosi rumori, toccando i
Vangeli e la spada d'onore giurava il secreto e cieca obbedienza. Levatagli
la benda, trovavasi in mezzo a molti fratelli colle spade appuntate
contro di lui, pronte a difenderlo se fedele, a ucciderlo se sleale. Allora
riceveva l'abbraccio, il grembiule, i guanti; gli si insegnavano i toccamenti
e le parole, e finivasi con un banchetto a spese del novizio. Altre
cerimonie accompagnavano i gradi seguenti, sempre con teschi e cataletti
e finti cadaveri. Alla domanda se obbedirebbe a qualunque comando ancorchè
contrario alla religione e alla sovranità, uno esitò; e subito fu rassicurato
che nè di religione nè di sovranità mai non trattavasi nella loggia.
</p>

<p>
La loggia dapprima fu indipendente, poi si fece instituire regolarmente
dal grand'oriente di Francia: componeasi di francesi e tedeschi; n'era venerabile
un tal Bello; e s'affratellò a molte loggie, quali la Perfetta Eguaglianza
di Liegi, l'Armonia di Malta, la Concordia di Milano, il Consiglio
degli Eletti di Carcassona, il Patriotismo di Lione, la Perfetta Unione di
Napoli. Sui suoi diplomi era disegnato a mano il triangolo inscritto nel
circolo, e avente nel centro la lupa lattante.
</p>

<p>
<span class="pagenum" id="Page_397">[397]</span>
Varie loggie ebbe Napoli, le quali poi nel 1756 si legarono in una nazionale,
che corrispondeva colla Germania: nel 1767 un moribondo per iscrupolo,
e un cavaliere, cui la società avea sospeso i larghi sussidj, ne rivelarono
l'esistenza e il granpriore di quel regno, ch'era il duca di San Severo.
Arrestato questo, immediatamente al suo palazzo fu messo fuoco, ma il popolo
lo estinse, talchè poteronsi avere i carteggi. Esso duca non negò nulla, espose
il fine e i mezzi, e accertò che da sessantaquattro mila massoni contavansi
nella sola Napoli, mentre a milioni erano gli adepti. Secondo un ragguaglio
steso allora e colle incertezze inerenti a società secrete, la massoneria rimontava
a censettancinque anni indietro, quando il vescovo inglese Cromwel
fondò una camera di quattro segretarj e sette assessori, uno per nazione; ciascuna
nazione suddivisa in cinque provincie, con un assessore per provincia.
</p>

<p>
Questo secretume dovea recare sospetto non men che al clero, ai principi,
i quali vollero ripararvi ma colla fiacchezza caratteristica di tutti gli
atti di quel secolo. Nel 1737 il granduca (imitando l'Olanda e la Francia)
avea proibito le adunanze muratorie. Carlo III di Sicilia vi applicò le ordinanze
contro i perturbatori della pubblica tranquillità; e il Tanucci, che
pur era propenso alle novità, le proibì affatto, massime in occasione che
una iniziata restò colpita dalle cerimonie in modo, che cadde malata e
morì, onde il pubblico ne levò rumore. Carolina regina le fece ripristinare,
onde ne' banchetti brindavasi alla salute di quest'austriaca, che fra
poco doveano esecrare.
</p>

<p>
A Venezia si aprirono loggie fin dai loro cominciamenti, ma nel 1686
se ne ordinò la chiusura. Ve le ripiantò un Sessa napoletano, e vi erano
affigliati nobili, abati, negozianti. Quegli oculatissimi inquisitori di Stato
n'ebbero conoscenza da un rotolo di carte, che Girolamo Zulian dimenticò
in gondola. Subito invasa, mentre nessun v'era, la loggia presso San
Simon Grande, se ne asportò quel mistico e burlesco corredo di teschi, pentagoni,
seste, tamburri, cazzuole, grembiuli, e si bruciarono al cospetto del
popolo, che li credette stregherie. Allora vengono proibite le loggie, anche
quelle aperte a Vicenza e Padova, senza però castigare gli aggregati, che
forse erano troppi di numero e di potenza, e che non tardarono a rannodarsi
e a cospirare per la distruzione della repubblica.
</p>

<p>
Anche fra loro v'avea protestanti, che faceansi Illuminati o rosacroce,
oppure a forza di evocazioni teurgiche e speranze febbrili, diventavano cattolici,
come avviene degli odierni spiritisti.
</p>

<p>
Nella lista dei primi Illuminati avanti il 1776 trovo di italiani, Brutus
che era il conte Savioli, Coriolano che era Troponero, Diomede che era
marchese di Costanzo, tutti consiglieri a Monaco. Quest'ultimo napoletano
costituì società filiali in Roma e a Napoli; ed essendo andato a Berlino per
servigi della setta, Federico II ne prese sospetto, e avvisò l'elettor di Baviera,
che sequestrò le carte di questi settarj e le pubblicò.
</p>

<p>
<span class="pagenum" id="Page_398">[398]</span>
Giuseppe II piaggiatore dell'opinione, a' suoi governanti diramava una
circolare del 1 dicembre 1785, professando nulla conoscere della massoneria
(e certo se nella massoneria v'avea secreti, sarebbero appunto i re che non
li conoscerebbero), ma sapere che fa del bene, soccorre poveri, incoraggia le
dottrine; onde cassa la proibizione fattane da sua madre, e la prende in
protezione, a patto che nelle città primarie non abbia più di tre loggie, e
facciansi conoscere i loro membri, e i giorni e i luoghi delle adunanze<a class="tag" id="tag425" href="#note425">[425]</a>.
</p>

<p>
Meglio ne avvisarono la natura i pontefici, e come il fine reale ne fosse di
togliere via le differenze che la religione pose fra gli uomini, e d'accogliere
chiunque deserta da qualsiasi fede positiva. Laonde sin dal 28 aprile 1738
Clemente XII denunziava i pericoli di queste accolte di persone d'ogni fede;
del segretume che ne proteggeva i riti e gl'intenti; dell'opposizione alle
leggi e canoniche e civili. «Vario ne corre il grido (diceva il papa): ma se
volgonsi a scopi onesti, perchè tanti arcani?» Laonde ammoniva i fedeli
ad astenersene, e non favorirle in verun modo, sotto pena di scomunica,
la quale non potesse sciogliersi che dal sommo pontefice, salvo che in articolo
di morte. Inoltre agli inquisitori ingiungeva di procedere come contra
gravemente sospetti di eresia, invocando, ov'uopo fosse, il braccio secolare.
</p>

<p>
Con ciò la Chiesa non faceva che mostrare il carattere solito di tutrice
della libertà, non compatendo vi fossero persone che giuravano obbedire
ciecamente ad un capo. A molti bastò quest'avviso per ritrarsene, ma essi
(dice il Muratori negli Annali d'Italia) allora pubblicarono le regole loro,
dalle quali risultava «terminare la massoneria in una invenzione di darsi
bel tempo con riti ridicolosi, ma sostenuti con gran gravità; nè altra maggior
deformità vi comparve se non quella del giuramento del segreto, preso
sul Vangelo, per occultare siffatte inezie».
</p>

<p>
E molti in fatto non ci vedevano che un legame di benevolenza universale,
una scuola di pensare spregiudicato; al più un'arte degli astuti per
acquistare influenza, distinzioni, denari, in funzioni per le quali nessuno
studio occorre. E poichè alle scomuniche attaccavasi ancora qualche importanza,
quando morì il papa dissero che la condanna da lui proferita cessava
con lui, non avendola il successore confermata. Benedetto XIV stimò dunque
bene ripeterla, lodandola in tutto, ed esortando i principi a ricordarsi
che furono eletti da Dio a difensori della fede e protettori della Chiesa.
</p>

<p>
Questa eresia galante dovette dar a fare alle Inquisizioni d'Italia, ed è
ricantatissimo fra le vittime di essa il Cagliostro.
</p>

<p>
Dove è a premettere come, cadute le dottrine sane e pure, in Germania
e in Francia grandeggiasse la superstizione, per quell'aspirare alle realtà
ideali, così proprio alla natura dell'uomo, che, piuttosto di rinunziare alla
speranza, ultima dea, buttasi nella tenebra delle scienze occulte. Nacquero
dunque nuovi taumaturghi: e presa in beffa la metafisica, e tronchi gli slanci
legittimi, non appagandosi d'una filosofia senza ideale, si prestò fede a ciarlatani,
<span class="pagenum" id="Page_399">[399]</span>
o si ricorse al meraviglioso per sottrarsi alle severe lezioni della verità.
Alcuni di essi erano mistici, come Swedenburg, Lavater, Saint Martin;
altri rivoluzionarj, come Weishaupt, Knigge, Bode; altri giocolieri e
furbi, come Giangiorgio Schröpfer, garzone d'osteria, che arrivò ad affascinare
ministri, diplomatici, principi con operazioni taumaturgiche, finchè
scoperto di vere truffe, s'uccise. Pochi secoli furono così goffamente creduli
e la gran città de' filosofi fu piena di diavoli, vampiri, silfi, come il <span class="scp">XVIII</span>,
che s'intitola forte pensatore; convulsionarj, magnetici, cabalastici, Rosacroce,
Massoni, evocatori, elisir di lunga vita<a class="tag" id="tag426" href="#note426">[426]</a>. Il marchese di San Germano,
di tenace e vasta memoria, trattava i grandi, i dotti, la società colla
massima confidenza, e spacciava bizzarri racconti, asserendosi testimonio
oculare di eventi lontanissimi, aver conosciuto David, assistito alle nozze
di Cana, cacciato con Carlo Magno, trincato con Lutero; e i Parigini gli
credeano. Pare fosse figlio del principe Rakosky di Transilvania, e molto
fu anche in Italia, prima dicendosi marchese di Monferrato, poi conte di
Bellamare a Venezia, cavaliere Schöning a Pisa, cavaliere Weldone a Milano,
conte Soltikof a Genova; spesso ricordava avventure sue in Italia e in
Ispagna; e fu molto protetto dall'ultimo granduca di Toscana che lo avea
fatto istruire.
</p>

<p>
Di costoro invidiò le glorie Giuseppe Balsamo, nato a Palermo l'8
giugno 1743 da Pietro Balsamo e Felicia Braconieri. Dapprima aggregato ai
Fatebenefratelli di Caltagirone, dove imparò un poco di chimica e medicina,
ne uscì per iscapestrarsi fra begli umori, tagliacantoni, attrici, duelli, bische,
falsificazioni di cedole e di istromenti. Per una truffa costretto a spatriare,
associossi al greco Altotas, che pretendeva essere l'ultimo depositario delle
scienze occulte, e che morì poi per esalazioni di suoi preparati: con esso
girò la Grecia, l'Egitto, Malta, dove rubò i secreti d'un famoso chimico
Pinto: e valeasi della scienza di Kircher e Robertson, maneggiando gli
specchi magici, usando la radomanzia, confezionando profumi inebbrianti,
fabbricando drappi di lino che pareano seta, colorando stampe che spacciava
per aquarelli, e indagando il grande segreto. Conosceva gli uomini
costui, sicchè contava sulla loro dabbenaggine. Variò nome secondo l'opportunità,
conte Harat, conte Fenice, marchese dei Pellegrini, Belmonte,
Melissa, infine prevalse quello di conte di Cagliostro: a chi volesse contezza
dell'esser suo, rispondea <i>Sum qui sum</i>; pure talvolta narrava d'aver conosciuto
Abramo, assistito al supplizio di Cristo; oppure discendere da Carlo
Martello; essere generato da un granmaestro di Malta in una principessa
di Trebisonda, e altre baje ch'erano credute dal secolo, il quale non credeva
più ai vangeli. Se si chiedeva la base del suo sapere diceva: <i>In verbis,
in herbis, in lapidibus.</i> Sposata una romana, la pose sulla mala via, sicchè,
oltre guadagnare del proprio corpo, essa lo secondava abilmente vendendo
polveri panurgiche, vin d'Egitto per rinvigorire i nervi, pomate ringiovanenti;
ed egli le diceva: «Io volto le teste a costoro, tu fa il resto».
</p>

<p>
<span class="pagenum" id="Page_400">[400]</span>
Con ciò e col falsificare biglietti in complicità con un marchese Agliata suo
compatriota che poi finì sulla forca, arricchì; a vicenda impoverì perchè imprigionato
ed espulso, o derubato da suoi complici, o pel suntuoso vestire e
il lauto banchettare e viaggiare per posta con molte carrozze e ricche livree.
A chi stupisse di tanto denaro confidava che, a forza di calcoli, indovinava i
numeri del lotto; noi sappiamo ch'era espertissimo nel plasmare gemme e
nel falsare monete e cedole; che signori sfibrati e donne avvizzite pagano
lautamente chi promette rinvigorirli e rinfiorirle, e che il mondo retribuisce
largamente i ciarlatani. Così acquistò fama nella Spagna; poi in Inghilterra,
ove processato più volte, seppe sgabellarsene: poi in Russia ove le famigliarità
di sua moglie col Potemkin eccitarono la gelosia di Caterina II, che
lo regalò riccamente perchè partisse.
</p>

<p>
Crebbe di celebrità col legarsi ai Franchimuratori; e avutone del buon
denaro per andar a costituire nuove loggie, cessò d'essere un ciurmadore volgare,
per darsi grand'aria, vuol genealogia, vuol miracoli, vuol mistero e ammirazione,
e al pari della moglie aspira a successi straordinarj. Non contento
della solita società massonica, istituì una riforma di essa, detta degli Egiziani,
ammettendovi solo chi fosse già appartenuto ad altre loggie; e sotto
emblemi e simboli e con lunghi digiuni e diete esaltanti vi s'insegnava che
tutte le religioni sono buone egualmente purchè riconoscano Dio e l'immortalità
dell'anima; egli intitolavasi gran cofto; ai fratelli assegnava i nomi dei
profeti, alle sorelle quei delle sibille, e prometteva condurli alla perfezione
mediante il rigeneramento fisico e il morale; cioè trovando la pietra filosofica
e l'elisir dell'immortalità, e procacciando un pentagono con cifre scritte
dagli angeli, per la cui interpretazione si arrivava alla originale innocenza.
</p>

<p>
A Strasburgo, dove aveva ottenuto onori il Borro che tanto a lui somiglia,
lungamente indugiossi nel 1780, accolto da chi con ammirazione, da
chi con sbigottimento, da chi con devozione; poichè, fra tanti altri programmi,
dicea venire a convertire gl'increduli e rialzare il cattolicismo,
e che a tal fine Iddio gli avea conferito il dono de' miracoli e la visione
beatifica, e realmente fece moltissime guarigioni, e n'ebbe benedizioni infinite.
Servivasi per intermedio di fanciulli e bambine, <i>colombe sue</i>, che
comunicavano cogli spiriti per mezzo d'una tazza: e per tre anni vi fu festeggiato,
riverito, benedetto. Raccomandato dai signori di Segur, di Miromesnil,
di Vergennes visitò Bordeaux e Lione, finchè si credette famoso
quanto bastasse per affrontare la pubblicità della gran Babilonia, e profittarvi
della credulità de' celebri increduli.
</p>

<p>
Preconizzato da affissi apocaliptici e dai giornali, arrivò a Parigi, prese
suntuoso alloggio con magnifica sala, nella quale ben presto affluì quanto
v'avea di ricco, di bello, di dotto, di potente. Per un pezzo la gran città,
dove ogni novità o stravaganza è certa d'avere un momento d'entusiasmo,
non parlò che di lui. Era il tempo che la ragione, ribellatasi a Dio, strisciava
<span class="pagenum" id="Page_401">[401]</span>
dinanzi ai Rosacroce: che negavansi i miracoli, ma s'accettavano
le evocazioni di spiriti di Gassner, gli scongiuri di Cazotte, le potenze
invisibili di Lavater: che Giacomo Böhme e Martinez aveano discepoli non
solo nelle reggie ma negli episcopj. Principalmente Mesmer agli animi
annojati della fredda ragione e bisognosi di sensazioni variate avea preparato
pascolo di fantasia e preoccupazione delle cose del mondo soprasensibile
col magnetismo animale, colla bacchetta, colla vasca. Il secolo nostro
non ha più ragione di riderne, come non arrivò a spiegarlo, giacchè l'ipotesi
del fluido elettrico nè del fluido animale non corrispondono agli effetti, e a
quest'azione della volontà sopra lo spirito altrui<a class="tag" id="tag427" href="#note427">[427]</a>. Cagliostro accingeasi
all'opere stesse, e ne fece sperienza in Russia, in Polonia, in Germania, le
quali se non riuscissero ne dava colpa alla mancanza di fede, o ai peccati
de' soggetti. Egli non adoperava nè vasca nè bacchetta nè manipolazioni,
bensì il solo tocco: e non cercava guadagno dalle guarigioni, anzi sollecitava
i poveri a venire cercargliene, ed esibiva cinquantamila scudi per fondare
un ospedale egiziano. Neppure esponeva la sua scienza all'esame degli accademici
come Mesmer, ma imponeva coll'audacia, colla bella presenza, colla
bizzarra magnificenza del vestire, colla pompa abbagliante. Nelle vetrine non
solo, ma sui ventagli, negli anelli, in medaglioni ripeteasi la sua effigie,
come ora quella di Garibaldi, e incisioni e busti e bronzi ornarono i palazzi
coll'iscrizione <i>Divo Cagliostro</i>: gran personaggi facevangli visita: in Curlandia
esibirongli il trono: Bordes nelle <i>lettere sulla Svizzera</i> non rifina
d'ammirarlo: «Il suo aspetto rivela il genio: i suoi occhi di fuoco leggono in
fondo alle anime. Sa quasi tutte le lingue d'Europa e d'Asia; la sua eloquenza
stordisce; strascina anche in quelle che meno conosce». Eppur
sappiamo che ebbe guardatura torva e spaventata e corpo deforme, carattere
collerico, superbo, prepotente; senza civiltà di modi nè grazia o
correzione di favella.
</p>

<p>
«Iniziato nell'arte cabalistica (dice un altro contemporaneo), in quella
parte che fa comunicare coi popoli elementari, coi morti e gli assenti, è
Rosacroce; possiede tutte le scienze umane; è esperto a trasmutare i metalli,
e principalmente in oro; è un silfo benefico, che medica i poveri
gratuitamente, vende per poco l'immortalità ai ricchi; con corse vagabonde
racchiude immensi spazj nel giro di poche ore»<a class="tag" id="tag428" href="#note428">[428]</a>.
</p>

<p>
E di fatto ci appare or ventriloquo, or alchimista come gli antichi, or elettricista
come i magnetizzatori del suo tempo, or come quelli del nostro; muove
le tavole, comunica coi medium, produce il sonnambolismo e l'ipnotismo;
valeasi pure della necromanzia, tanto che Figuier lo considera come «una
prodigiosa personificazione della taumaturgia moderna, nel quale splendeva
congiunta la magia orientale colla occidentale»<a class="tag" id="tag429" href="#note429">[429]</a>. Certo egli interveniva
a convegni nella via della Sourdrière, ove martinisti e swedenburgiani evocavano
morti: tanto, allora come oggi, il sincretismo irreligioso accumula
<span class="pagenum" id="Page_402">[402]</span>
tutte le superstizioni onde combattere la fede. E quando, per conciliare allo
stesso fine le varie sette dei rosacroce, dei necromanti, dei cabalisti, degli
illuminati, degli umanitarj si raccolse il gran congresso a Wilhelmsbade, poi
nelle loggie degli <i>Amici riuniti</i>, col Saint Martin, col Mesmer, col Saint
Germain vi figurava Cagliostro<a class="tag" id="tag430" href="#note430">[430]</a>.
</p>

<p>
Simili ciarlatanerie ci farebbero compassione, se altro sentimento non
eccitasse il vederle riprodotte con pochi cambiamenti dalla nostra età, che
alla precedente disputa il titolo d'illuminata. Anche sua moglie esercitavasi
attorno al vassojo mesmeriano, e propose dare un corso di magia
naturale se trovasse tre dozzine di discepole, che contribuissero cento luigi
ciascuna: e prima di sera le ebbe; tutte gran dame, e doveano giurare
fede e secreto. Crebbe Cagliostro di fama per avere guarito il duca di Soubise:
e più per aver tenuto mano nella tanto famosa baratteria della collana.
Per chi nol ricordasse basti accennare come al cardinale di Rohan, invaghito
della regina Antonietta, fu fatto credere che essa gli accondiscenderebbe
se le donasse una ricca collana di diamanti, che Luigi XVI avea
ricusato comprarle. Una finta lettera e un notturno convegno con una donna
che le somigliava alquanto, ingannarono il principe; la collana fu compra,
ma sparve nelle mani di truffatori. Erettosi processo contro costoro, si sospettò
complice Cagliostro, ma egli riuscì a camparne: e poichè quella società corrotta
e gaudente applaudiva allo scandalo, l'accolse in trionfo quando uscì
di prigione, per fare izza alla Corte.
</p>

<p>
Ebbe però lo sfratto; ma ecco la popolazione affollarsi alla sua casa ed a
Passy, disposta fino ad un'insurrezione per difenderlo e trattenerlo: personaggi
di Corte fecero alternata guardia alla sua porta sinchè partì: alla nave
a Boulogne più di cinquemila persone l'accompagnarono, alle quali diede,
come soleva, la sua benedizione.
</p>

<p>
Passato a Londra, gridò a voce e a stampa contro i soprusi usatigli alla
Bastiglia, e le preziosità involategli: pubblicò un libello violento contro il
re e il governo francese, esortando a scuoterne il giogo, e a valersi per ciò
della massoneria (20 giugno 1786); stampò anche una memoria stesa da un
abilissimo avvocato, ove ripulsa l'asserzione della La Motte, rivela alcun che
delle sue avventure, invoca la testimonianza de' personaggi più illustri che
dice aver praticati, e de' banchieri che gli somministrarono denari, non
indicando però donde li traesse. Vi era anteposta la sua vita, preceduta da
magnifico ritratto coll'epigrafe: «Ecco le fattezze dell'amico degli uomini.
Tutti i suoi giorni son segnati da nuovi benefizj. Egli prolunga la vita,
soccorre l'indigenza; unica ricompensa sua è l'esser utile».
</p>

<p>
Ma se vi era accolto in trionfo dalla ciurma, la buona società ne fu presto
stomacata, viepiù dacchè, Morand, redattore della <i>Gazzetta d'Europa</i> tolse
implacabilmente a smascherarlo e deriderlo, tanto che dovette andarsene.
Neppure in Svizzera fece fortuna; la tentò a Torino, ma il re gli intimò di
<span class="pagenum" id="Page_403">[403]</span>
partire, come fece il vescovo principe di Trento, dove fu pubblicato un <i>Liber
Memorialis de Caleostro dum esset Roboreti</i> ove con frasi scritturali Clementino
Vannetti raccontava le costui ciurmerie. A Venezia ingannò un mercante
promettendogli cambiare la canapa in seta e il mercurio in oro. Respinto
ormai d'ogni parte, lusingossi trovare più gonzi a Roma, spintovi
anche dalla moglie, desiderosa di rimpatriare e cambiare vita. Egli stesso si
finse convertito, ma ivi trovò pochissima adesione, neppure fra quelli che già
erano ascritti alla massoneria ordinaria, e per quanto moltiplicasse segni, tocchi,
parole, gerghi, e brandire la spada, e battere tre volte la terra col piede,
e applicare le dita al fronte, e alitare in faccia. Egli, che aveva sì bene
illuso la giustizia di Parigi, qui, sebbene prevenuto, lasciossi cogliere dal
Sant'Uffizio il 27 dicembre 1789 con tutte le carte e i simboli e i libri: e
avendo giudici e carcerieri incorruttibili, si trovò isolato dall'immensa sua
dipendenza: sicchè non credette restargli altro partito che svelare ogni
cosa, mescolandovi certamente vanterie, degne di Benvenuto Cellini o di
Pietro Aretino, e fingendo circostanze, che ad un tribunale ecclesiastico
attenuassero le sue colpe. Nel lungo processo confessò che molte v'ha
sette massoniche, ma le più frequenti sono quella della pretta osservanza
a cui appartengono gl'Illuminati, e quella dell'alta osservanza: la prima
col titolo di vendicare il granmaestro de' Templari, mira alla distruzione
della religione cattolica e delle monarchie: l'altra cerca la pietra filosofale
e gli arcani ermetici. A quest'ultima fu egli ascritto a Londra, passando
pei gradi di alunno, compagno e maestro, e n'ebbe le insegne: e sua
moglie un nastro, su cui era recamato <i>Unione, Silenzio, Virtù</i>, e quella
notte dovea tenerlo cinto alla coscia. Avuti poi certi manuscritti, su quelli
confezionò il nuovo rito della massoneria egiziana, eliminandone le superstizioni
e la magia, dirigendola a ottenere la perfezione mediante la rigenerazione
fisica e morale. I riti e le cerimonie sono i soliti; un giocoliere aveva
suggerite a Cagliostro i sacri nomi di Helion, Melion, Tetragrammaton; ma
il gran cofto, cioè il fondatore, pareggiavasi a Dio, gli si faceano adorazioni,
gli si cantavano parodie del <i>Te Deum</i>, del <i>Veni Creator</i>, dei salmi, e credeasi
comandasse agli angeli. Ogni religione v'è ammessa, e il grado supremo è
per gli uomini quel di profeta, di sibille per le donne. Nelle massonerie
ordinarie, all'iniziato si danno due paja di guanti, uno per sè, l'altro per la
donna che più stima: qui vi s'univa una ciocca di capelli, che la donna dovea
regalare all'uomo che predilige. Oltre la festa del Battista, comune a
tutti, questo rito avea quella di san Giovanni evangelista, per la somiglianza
che l'Apocalissi ha coi lavori d'esso rito. Fra questi citeremo come, nell'ammettere
una alunna, la maestra le soffia dalla fronte al mento, proferendo:
«Questo soffio farà germogliare nel vostro cuore le verità che noi possediamo:
e fortificare in voi la parte spirituale, e confermare nella fede dei
vostri fratelli. D'ora in poi voi siete per sempre femmina massona e
libera».
</p>

<p>
<span class="pagenum" id="Page_404">[404]</span>
Quando uno è elevato a maestro, prendesi una fanciulla, a cui dal venerabile
è comunicato il potere che avrebbe avuto prima del peccato originale,
e particolarmente quello di comandare ai puri spiriti. Pregasi Dio che
permetta l'esercizio del potere che ha concesso al gran cofto, e alla pupilla
o colomba di servire di medio fra lui e gli spiriti. Vestita di bianco con
fascia turchina e rossa, vien chiusa in un tabernacolo, in cui stanno uno
sgabello e una tavola con tre candele accese. Allora il venerabile evoca gli
spiriti a comparire alla pupilla, dalla quale fa domandare a un di essi se il
candidato sia degno. Più complicata è l'iniziazione delle maestre, con serti
e vesti benedette dagli spiriti e da Mosè.
</p>

<p>
Per ottenere la perfezione morale e la fisica si prescrive un ritiro di
quaranta giorni, e una cura corporea. Il primo si fa sopra un monte che
s'intitola Sinai, con un padiglione a tre piani, e camere ritualmente formate
e con nomi biblici, e sono prescritti indeclinabilmente i lavori di
ciascun'ora. I primi sei giorni si occupano al riposo e alla riflessione;
poi tre alla preghiera e all'offrire se stesso all'Eterno; nove alle sacre operazioni
del preparare carta vergine e consacrare altri istromenti: gli ultimi
alla conversazione e a restaurare le forze. Dopo il trentesimoterzo giorno, i
rinchiusi cominciano a comunicare cogli angeli primitivi, e ne conoscono gli
emblemi e la cifra, che da quelli vengono impressi su carta vergine. Compiti
i quaranta giorni, ognuno ne gode il frutto col ricevere per sè il pentagono,
cioè quella carta impressa, per cui il suo spirito è riempito di fuoco divino,
il suo corpo diviene puro quanto quel d'un fanciullo, smisurata l'intelligenza
e la potenza; nè ad altro aspirerà che al perfetto riposo per giungere all'immortalità
e a dire <i>Sum qui sum</i>. Di sette altri pentagoni, ove è impresso il
sigillo di un solo spirito, possono disporre a favore di chi vogliono; e chi li
possiede comanda a un angelo solo, e in nome del maestro.
</p>

<p>
La perfezione fisica, per cui uno può o prolungare la sanità finchè a Dio
piaccia trarlo a sè, o giungere alla spiritualità di cinquemila cinquecencinquantacinque
anni, s'ottiene ritirandosi ogni cinquant'anni, nel plenilunio
di maggio, in campagna con un amico, e per quaranta giorni serbare dieta
rigorosa, cacciar sangue, prendere certe goccie bianche, e infine il grano di
materia prima, che è quella che Dio creò per rendere immortale l'uomo, e
di cui questi perdette la cognizione per lo peccato, nè può recuperarla che per
grazia speciale e pe' lavori massonici. Resta allora in sopore e convulsione
per tre ore, dopo di che viene ristorato con buon manzo; nei dì seguenti
altri grani gli producono febbre e delirio, perdita della pelle, de' capelli,
dei denti: poi mediante nuovi cibi, tutto rinasce e rigermoglia, e buoni
bagni e balsami lo rendono ringiovanito alla società.
</p>

<p>
La visione beatificante la spiegava per un'assistenza spirituale, angelica,
che Dio concede a chi gli piace, o facendosegli visibile come ai patriarchi;
o coll'apparizione degli angeli, o con impulsi interni. Tale grazia si ottiene
<span class="pagenum" id="Page_405">[405]</span>
stando sempre unito a Dio, alla Chiesa, alla fede cattolica, e avendo la
carità e la fede. Con queste premesse, basta domandarla a Dio con fervore;
e se non oggi, vien giorno che la concede. Fu con tali operazioni che ottenne
il maggior numero de' suoi adepti.
</p>

<p>
Cagliostro andò egli propagando queste pratiche nell'intento (dic'egli) di
provare l'esistenza di Dio e l'immortalità dell'anima, e distruggere quanto
han di superstizioso gli altri sistemi massonici. Dall'Olanda passò a Venezia,
poi a Pietroburgo, traversando le varie città di Germania, accolto dapertutto
dai Franchimuratori, e dapertutto predicando, profetizzando, guarendo,
procurando visioni or di vivi or di morti, e istituendo loggie. A Francoforte
sul Meno gli fu mostrato il codice gelosamente custodito, contenente i
nomi di tutti i capi e il giuramento di distruggere il presente ordine sociale,
prima in Francia, poi in Italia e particolarmente a Roma: e seppe
esservi ventimila loggie: e che centottantamila massoni pagavano ogni
anno cinque luigi l'uno; col qual denaro manteneansi i capi e gli emissarj,
e soddisfaceasi ai bisogni e agli intenti della società.
</p>

<p>
A Lione istituì la loggia primaria, col titolo di Sapienza Trionfante, consacrandola
con riti simili agli ecclesiastici e v'ammise anche personaggi d'alto
stato<a class="tag" id="tag431" href="#note431">[431]</a>, che stordì coi portentosi apparimenti e colle visioni del pupillo.
Una volta però invece di angeli apparvero scimmie: un'altra fu veduto egli
nelle nuvole fra Enoch ed Elia. Sperò fino, coll'ajuto della Corte, far approvare
questo rito dal pontefice, come già il teutonico, ai soliti voti aggiungendo
quello di convertire i Protestanti senza violenza.
</p>

<p>
Quanto ai principi, or suggeriva la subordinazione, or la rivolta, secondo
il genio degli uditori; del pontefice e della gerarchia ecclesiastica sempre diceva
il peggio; molti testimonj, e principalmente la moglie confermarono
o smentirono le sue asserzioni, e che non riuscì mai se non convertire i cattolici
in miscredenti, gli atei in deisti con quelle ridicole sue prediche sui
dogmi, in un gergo fra siciliano e francese, senz'ordine nè scienza. Gl'inquisitori
vollero averne qualche saggio, onde escussolo sopra una temeraria allocuzione
di lui sulla redenzione, scrissero fedelmente la sua difesa che diceva:
«Rispondo che tutto è falso, perchè nel mio sistema primitivo, in tutte le
mie operazioni fo gran caso del serpe col pomo in bocca, che è la mia cifra,
che denota la causa del peccato originale e di tutte le nostre disgrazie per
cotesto: e che la redenzione di nostro signor Gesù Cristo è stata quella che
l'ha traffitto, come noi dobbiamo sempre avere avanti agli occhi e nel
cuore costui, come gli occhi ed il cuore sono lo specchio dell'anima; e che
tutt'uomo deve essere sempre in guardia contro tutte le tentazioni diaboliche,
ed in conseguenza credo tutto questo, e la redenzione di nostro
signor Gesù Cristo ed avendo sempre fatto osservare questa, non è possibile
che io abbia parlato come sopra, perchè sarei andato a disdire tutto
quello che ho detto dapertutto».
</p>

<p>
<span class="pagenum" id="Page_406">[406]</span>
Interrogato sul catechismo, se ne palesò affatto ignaro. Chiesto se l'uomo
abbia potenza sugli spiriti celesti, rispose: «Io credo che, colla permissione
di Dio, l'uomo può comandarli, perchè Dio benedetto avanti la sua morte
ha lasciata a noi la visione beatificante e divina<a class="tag" id="tag432" href="#note432">[432]</a>, e perchè l'uomo è stato
creato a similitudine di Dio, e gli angeli non sono stati creati come l'uomo,
ma divinamente».
</p>

<p>
Eppure molti andavano inebbriati de' suoi discorsi: li conservavano a
mente, li ripetevano: lo considerarono come qualcosa più che umana: nelle
lettere era chiamato coi titoli che si profondono oggi a Garibaldi; baciargli
la mano, prostrarsegli chiedendo la benedizione. <i>Mio maestro; dopo l'Eterno,
mio tutto — Mi getto ai vostri piedi consegnandovi il mio cuore. — Qualunque
possano essere li vostri ordini sovrani, o mio maestro, gli adempirò
collo zelo che dovete aspettarvi da un suddito che vi ha giurato l'obbedienza
più cieca. — Nessuna cosa uguaglia i vostri benefizj, se non la
felicità che ci procurano</i>, son frasi delle lettere trovategli, ed egli sapeva
colla condiscendenza o col rigore coltivare quell'entusiasmo, asserendo gli
atti suoi esser effetto d'ispirazione superna. Lasciamo via i suoi miracoli
e le profezie; le rivelazioni delle pupille talvolta erano artificiosamente
preparate; d'altre neppure la moglie dava altra ragione se non l'arte diabolica;
e il gazzettiere Morand, suo implacabile nemico, non volle vedervi
che maestria da giocoliere. Cagliostro protestava non aver mai operato coi
diavoli, ma «non ne ho mai capito nè capisco il costrutto». E davvero
que' dialoghi delle pupille ci pareano da pazzi quando le leggevamo in nostra
gioventù, lontanissimi dal supporre che, come tant'altri errori e scelleraggini
e ridicolezze, che credevamo cadute per sempre, dovessero rinascere
a mortificazione della nostra vanità<a class="tag" id="tag433" href="#note433">[433]</a>.
</p>

<p>
Roma che avea svelato le imposture del Gabrielli e dell'Oliva, di Cordano
e di Gabrino di Pietro d'Abano, del Borri, dissipò le costui. Stretto da
argomenti, rimandava di non capire più se stesso; non sapere più cosa dire:
«compiango il mio stato infelice: domando solo soccorso per l'anima» e
chiedeva di ritrattarsi «in faccia a un milione di suoi seguaci». Poi ricadeva
negli errori, e ad inveire contro gli esaminatori, contro la corte di Francia
che, dopo il processo della collana, per rovinarlo avea corrotto fin sua
moglie.
</p>

<p>
Finita l'inquisizione, accettò per suo difensore il conte Bernardini avvocato
de' rei al Sant'Uffizio, al quale volle aggiungersi monsignor Costantini avvocato
de' poveri. Udito a che punto si trovasse, chiese ajuti e istruzioni spirituali,
e mostrossi ravveduto e pentito. Atteso ciò, gli venne risparmiato d'essere
consegnato al braccio secolare, che volea dire alla morte; e fu condannato
a carcere perpetuo in fortezza: fatta abjura delle sue eresie, venga assolto
dalle censure; resti solennemente riprovato il suo manuscritto <i>Maçonnerie
Egyptienne</i>, e bruciato pubblicamente cogli arnesi della setta; si proibirà
<span class="pagenum" id="Page_407">[407]</span>
di nuovo la società de' Liberi Muratori, con particolare menzione del rito
egiziano e di quella degli Illuminati, comminandovi le più gravi pene temporali
(7 aprile 1791).
</p>

<p>
Chiuso nel forte di San Leo, posto in cima d'un monte isolato, entro una
camera scarpellata nel sasso, dove si scende per una scala a piuoli, e illuminata
solo poche ore da un pertugio, non potè più fare miracoli; chiese di
confessarsi, e tentò strozzare il Cappuccino per ciò mandatogli, sperando
uscire colla tonaca di questo: onde custodito a maggior rigore, più non se
ne intese parlare. I Giacobini lo contarono fra i martiri dell'Inquisizione,
e m'aspetto che da oggi a domani venga santificato tra le vittime della tirannide
romana<a class="tag" id="tag434" href="#note434">[434]</a>.
</p>

<p>
A tale irruzione d'errori e di superstizioni in nome della ragione e dei
lumi, esclamavano gli spiriti retti. Il buon latinista Jacopo Facciolati dice
che al tempo suo, delle cose religiose disputavasi fin nei caffè (<i>viatica</i>):
molti preti professavano quel che non credevano: duolsi che gli studj
teologici fosser poco coltivati in Italia, nessun orientalista in Venezia, e
che i principi lascino migrare da noi ai Sarmati il sapere (<i>Lettere</i>). E per
verità il secolo <span class="scp">XVIII</span> fu compassionevole anche perchè, fra tanti attacchi
così funestamente frivoli, non comparivano difese abbastanza efficaci: alcuni
non faceano che scomunicare, sempre in aria dell'angelo Michele che
schiaccia il perverso; altri declamavano retoricamente, come il vescovo
Adeodato Turchi; passioncelle da sacristia e l'abbaruffata giansenistica di
cui parleremo, occupavano o distraevano il clero, per non dir nulla degli
abati galanti, come il Frugoni, il Parini e purtroppo il Casti. Ma non v'è
forse scrittore italiano di grido che non movesse querela di tal corruzione.
A tacere il buon Metastasio<a class="tag" id="tag435" href="#note435">[435]</a>, il Parini rinfacciava ai giovani signori suoi
contemporanei, di trar a quella malsana bevanda<a class="tag" id="tag436" href="#note436">[436]</a>. Lo Zola cantava:
</p>

<div class="poem">
<p>Zendrin, quanti del Nord empi e superbi</p>
<p>Dottor sorser ben vedi</p>
<p>Ch'han di vana scïenza un nome vano;</p>
<p>Vedi quanti il bell'italo terreno</p>
<p>Senza schermo o riparo</p>
<p>Di dolce metafisico veleno</p>
<p>Libri sparsi inondaro,</p>
<p>Che a poco a poco nelle menti inferme</p>
<p>Fan sì profonda piaga</p>
<p>Onde ancor muoja della fede il germe;</p>
<p>Nè si bella più in lor splenda e riluca,</p>
<p>Nè più di vita i bei frutti produca.</p>
<p>Ah, se non che, pur frema</p>
<p>Il superbo aquilon, l'urti e la scuote</p>
<p><span class="pagenum" id="Page_408">[408]</span></p>
<p>Qual rupe in mar, fino agli estremi giorni</p>
<p>Fia di Cristo la fe salda ed immota.</p>
<p>Ahi quanto a lei sovrasta</p>
<p>Grave danno e periglio!</p>
<p>Non pare che le orrende</p>
<p>Tenebre ricondotte</p>
<p>Sien dell'antica notte,</p>
<p>E il nero antico caos non ancor torni?</p>
</div>

<p>
Persin Vittorio Alfieri lanciava una satira all'<i>antireligioneria</i>:
</p>

<div class="poem">
<p>Or di Cristo vediam se la severa</p>
<p class="i2">Dottrina, a lato all'indottrina tua</p>
<p class="i2">Debba, o Voltero, dirsi una chimera.</p>
<p>In poppa ha il vento, e spinta pur la prua</p>
<p class="i2">Non ha della tua frale nave al lido</p>
<p class="i2">Colui che più ne' dogmi tuoi s'intua.</p>
<p>Ci vuol altro a cacciar Cristo di nido,</p>
<p class="i2">Che dir che ella è una favola; fa duopo</p>
<p class="i2">Favola ordir di non minore grido.</p>
<p>Sani precetti ed a sublime scopo</p>
<p class="i2">Dà norma l'evangelica morale,</p>
<p class="i2">Nè meglio mai fu detto, nè anzi nè dopo.</p>
<p>Stanco il mondo d'un culto irrazionale</p>
<p class="i2">E stomacato da schifosi altari,</p>
<p class="i2">Su cui sempre scorrea sangue animale:</p>
<p>Di un sol Dio maestoso e appien dispari</p>
<p class="i2">Da' suoi fin là mal inventati Dei,</p>
<p class="i2">I non fetidi templi ebbe più cari.</p>
<p>Certo in un Dio fatt'uom creder vorrei</p>
<p class="i2">A salvar l'uman genere, piuttosto</p>
<p class="i2">Che in Giove fatt'un tauro a furti rei.</p>
</div>

<p>
Non mancarono serj campioni della verità, ma poco letti. Francesco Manzoni
pubblicò «Cinquanta motivi per indur gli eretici a venir alla Chiesa»
ed ebbero l'onore d'essere bruciati a Londra. Era milanese, come Taddeo Caloschi,
che fece un <i>Esame del protestantismo</i>, e Nicola Gavardi, che confutò
la <i>Concordia del sacerdozio e l'impero</i> di Pier Della Marca, Giovanni Trombelli
( — 1784) bolognese scrisse sapientemente <i>De Cultu sanctorum</i>, e lo
difese contro il Kiesling di Lipsia con tale urbanità, che questi il chiese
amico. Contro lo Schœlhorn campeggiò il cardinale Quirini, valendosi di
molti documenti, non accessibili ad altri, per difendere i cardinali Contarini
e Morone, Paolo IV ed altri.
</p>

<p>
<span class="pagenum" id="Page_409">[409]</span>
Costantino Roncaglia (1677-1737), oltre una teologia, descrisse le variazioni
delle chiese protestanti e gli effetti delle riforme di Lutero e Calvino
e del giansenismo. Vincenzo Lodovico Gotti bolognese domenicano (1674-1742),
dappoi cardinale, nell'opera <i>De vera Christi ecclesia</i> confutò Jacobo
Picenino ministro a Coira, che nell'<i>Apologia della religione riformata</i> e
nel <i>Trionfo della vera religione</i> avea malmenato la Chiesa nostra; come
confutò un trattatello di Le Clerc sulla religione cattolica.
</p>

<p>
Contro il Picenino stesso difese il culto delle immagini Luigi Andruzzi
ciprioto, e l'infallibilità del papa nelle decisioni di fede. Cesare Amedeo
Bonaventura calabrese diede una voluminosa confutazione di tutte le eresie.
Monsignor Giovanni Marchetti da Empoli confutò il Fleury, e scrisse <i>La
Religione vittoriosa</i> e <i>Interesse della religione cattolica</i>. Aggiungiamo
i lavori del Mansi sui Concilj, dell'Orsi sulla storia ecclesiastica; Gaetano
Travasa bassanese che diè la storia critica della vita degli eresiarchi; il
Massini da Cesena che fece le <i>Vite dei santi</i>, Antonio Sandini vicentino
quelle di varj papi; Vito Coco dei Siciliani: Mittarelli e Costadoni veneti
gli Annali de' Camaldolesi; Benedetto Trombini quelli di Certosini, Mamachi
le origini e antichità cristiane; Flaminio Corner la storia ecclesiastica
di Venezia. Giuseppe Bianchini veronese diede molte edizioni de' santi
padri, e nelle <i>Vindiciæ canonicarum scripturarum vulgatæ latinæ editionis</i>
porge la storia de' codici più rari e delle versioni della Bibbia e
l'evangelario nella traduzione italica.
</p>

<p>
Il pio prevosto Lodovico Muratori, nelle opere per le quali è detto padre
della storia italiana, ebbe frequenti occasioni di difendere la Chiesa, ma
non favorì le pretensioni temporali del papato, anzi sostenne l'imperatore
e i principi d'Este nelle ragioni che allegavano sopra Cervia e il
Ferrarese ed altri possessi, contro la santa sede. Varie delle opere sue
sono specialmente religiose. Nella <i>Liturgia romana antica</i>, stampando
tre sacramentarj di san Leone, Gelasio papa e l'antico Gregoriano, pose
in chiaro i riti primitivi di Roma a confronto di quelli d'altre chiese.
Nel libro <i>De ingeniorum moderatione in religionis negotio</i> porge buoni
canoni di critica in fatto di controversie religiose e sul contegno de' censori.
Contro Giovanni Le Clerc difese sant'Agostino; opera molto difusa e ristampata,
ma in un'edizione parigina essendosi alterate alcune frasi, in
modo da far parere che l'autore aderisse alle opinioni gallicane, egli se ne
dolse, protestando ammettere assolutamente l'infallibilità del papa. L'immacolata
concezione di Maria era già asserita dai più; anzi in Sicilia una compagnia
professava il voto sanguinario, cioè di sostenere quell'opinione anche
col sangue. Il Muratori disapprovò tale eccesso; del che gli si sollevarono
incontro molti, e principalmente il siciliano gesuita Francesco Burgio, col
nome di Candido Partenotimo. Il Muratori si difese nel libro <i>De superstitione
vitanda</i> col pseudonimo di Antonio Lampridio, ma non che sopire, invelenì
<span class="pagenum" id="Page_410">[410]</span>
la quistione. Anche il libro <i>Della regolata devozione</i> gli suscitò molti oppositori,
tra' quali il cardinale Quirini: fin dal pulpito si predicò contro
di esso, e fu denunziato alla Congregazione dell'Indice: ma questa, dopo
morto l'autore, lo dichiarò immune da censura, e la dottrina di esso <i>pia e
cattolica</i><a class="tag" id="tag437" href="#note437">[437]</a>.
</p>

<p>
La morale cristiana (<i>De actibus humanis</i>) di Giovanni Antonio Ghio,
professore a Torino, fu forse la sola che gl'Inglesi traducessero in loro lingua
dopo separati da noi.
</p>

<p>
Alfonso De Liguori napoletano, da avvocato messosi prete, predicava semplice
e chiaro; e austero a sè, mansueto ai peccatori, tutto opere di santificazione
e carità, tornò in credito l'educazione popolare, che aveano cessato
di dare gli Oratoriani, ed ajutato dal cardinale Sersale, arcivescovo, estese le
<i>cappelle serotine</i> sicchè da cento n'avea la sola Napoli con forse trecento
uditori ciascuna, ove, terminate le opere del giorno, ai giovinetti impartivasi
istruzione morale da maestri laici, secondo un antichissima consuetudine
napoletana<a class="tag" id="tag438" href="#note438">[438]</a>, che il secolo nostro osteggia inesorabilmente. Il Liguori
lasciò un corso di teologia morale, che divenne classico, procurando
l'esatta osservanza de' precetti della Chiesa e di Dio, senz'aggiungere altri
obblighi. Fu esaltata forse di là dal merito perchè venne opportunissima
a contrapporsi al rigorismo dei Giansenisti, e perchè raccoglie e coordina
tutte le leggi ecclesiastiche positive, riuscendo comodissima a quelli che non
vogliano faticarsi nel trovare, contentandosi d'applicare. Realmente copia
affatto il Busembaum, aggiungendovi qualche erudizione e molte nozioni
pratiche per la guida delle coscienze. L'appuntano poi di mancare di chiarezza,
di deduzione logica e di sistematica coerenza; nelle controversie non
coglie il nodo della quistione, nè sempre mostrarsi esattissimo, p. e. intorno
alle restrizioni mentali, all'intenzione morale, al giuramento. Ha pure una
storia delle eresie, ma piuttosto a edificazione che ad istruzione; e meglio
giova l'<i>Opera dogmatica contro gli eretici pretesi riformati</i>, dove espone
ciò che, sovra i singoli punti, fu definito dal sinodo tridentino.
</p>

<p>
Giuseppe Guerrieri di Cremona, essendogli proibito di amministrare
frequentissimo la comunione ad alcune devote durante la messa, ostinasi
che questo fosse <i>inviolabile diritto</i> de' fedeli; il vescovo gli impone perpetuo
silenzio, ed egli tergiversa, cerca adesioni, fa firmare ricorsi: in fine il papa
lo trasferì canonico a Busseto, ma nella enciclica <i>Certiores</i> dichiarò che
all'integrazione della messa non era necessario comunicar i fedeli, bensì
lodevole lo facciano qualora non si sturbino altri atti di pietà. Altri ci
verranno nominati parlando de' Giansenisti.
</p>

<p>
Tra i filosofi poco abbiamo a gloriarci, lo Scarella bresciano combattè e
gli scolastici e gli scettici, conciliando i principj della contraddizione e della
ragion sufficiente. Ermenegildo Pino milanese professò rivelata la parola.
Antonio Genovesi napoletano (1712-69) aderì alle dottrine materiali, ma
<span class="pagenum" id="Page_411">[411]</span>
dagli eccessi lo rattenne l'esser abate; e la Corte vietò di recargli disturbi,
benchè un consesso di teologi l'appuntasse di proposizioni eterodosse. Prevedeva
che, «andando tanti beni a ingrassar le budella de' frati, ben tosto
questi ingojerebbero tutti i possessi, e ridurrebbero i baroni a servi della
gleba!»
</p>

<p>
Il padre somasco Francesco Soave di Lugano colle migliori intenzioni
del mondo appestò le scuole di vulgare sensismo, parte traducendo, parte
rimpastando le miserie di Locke e di Condillac.
</p>

<p>
Appiano Bonafede, non abbastanza ponderato autore della <i>Storia ed indole
d'ogni filosofia</i>, batte sempre le dottrine machiavelliche e irreligiose, e i
moralisti della materia organizzata, recalcitranti contro i missionarj del
vero; e compassionando i «vagabondi smarriti per le selve del caso e per li
deserti del nulla», proclama che «senza l'ordine del cielo non ci fu e non
ci sarà mai ordine in terra».
</p>

<p>
Distinto ricordo merita Vincenzo Miceli (1733-81) di Monreale, che da
Leibniz e Wolf cavò un nuovo sistema metafisico<a class="tag" id="tag439" href="#note439">[439]</a>. L'ente per lui è una
forza viva interiormente ed esteriormente, che agisce in perpetua novità, e
comprende la trinità di onnipotenza, sapienza, carità. In esso trovasi ogni
cosa: la sua continua azione si termina sempre in nuovo esternamento
dell'onnipotenza, quasi veste di cui Dio s'adorna. Le anime sono modi della
cognizione sperimentale della sapienza. Tutto in sè è buono: il peccato si
riferisce all'ordine che è fatto dai limiti dell'onnipotenza, onde non può
redimerlo che l'onnipotenza stessa.
</p>

<p>
Vi riconoscete il fondo delle dottrine di Giordano Bruno. Ma a differenza
di questo, nega che il mondo sia Dio, perchè non è onnipotenza, sapienza,
carità; il suo Dio può star senza il mondo, che n'è solo il vestimento; e Dio
è personale, libero, perfettissimo. In somma ripudia il panteismo, ma vi
giunge per conseguenza: se non che il suo panteismo viene dal considerare
come nulle le cose a petto a Dio, temendo che il darvi sostanza ne faccia
tanti enti, sussistenti per sè. Non dilegua l'essere di Dio, bensì l'essere del
mondo: sicchè sarebbe un tentativo di innestare lo spinosismo colle dottrine
cattoliche, nelle quali esso professavasi irremovibile<a class="tag" id="tag440" href="#note440">[440]</a>.
</p>

<p>
Vincenzo Tommaso Moneglia fiorentino (1680-1767) entrato ne' domenicani
di San Marco, lasciossi indurre a fuggire a Londra, ma poi reduce e
pentito, lavorò dai pulpiti e in biblioteche, sebben sempre cinico e stravagante;
sostenne, contro i Bollandisti, che la devozione del rosario è dovuta
a san Domenico; contro i fatalisti, difese l'opinione di san Tommaso
sulla libertà umana; ribattè i materialisti, e principalmente l'<i>Esprit</i> di
Elvezio.
</p>

<p>
Contro i filosofisti e il diritto acattolico, scrissero Marco Zaguri vescovo
di Vicenza un <i>Piano per dar regolato sistema al moderno spirito filosofico</i>:
il vescovo di Crema Antonio Gandini <i>Le verità di teologia naturale e le
<span class="pagenum" id="Page_412">[412]</span>
verità cattoliche</i>; Alessandro Tassoni di Collalto in Sabina (-1818) la <i>Religione dimostrata
e difesa</i>: Antonio Valsecchi, il padre Roberti di Bassano, Troilo
Malipiero in quattro <i>Notti</i> in verso, e il conte Giovanni de Cattaneo nella
<i>Uranide</i> batterono atei e macchiavellisti. Il più ingegnoso, dotto e profondo
avversario dei filosofisti del <span class="scp">XVIII</span> secolo, Sigismondo Gerdil (-1802), nato
fra le alpi savojarde ora strappate all'Italia, ma educato italianamente, e
che in italiano non inelegante scrisse le principali sue opere. Nell'<i>Introduzione
allo studio della religione</i> toglie a provare che i maggiori ingegni
fiorirono senza la vantata libertà del pensare: contro gli empirici difende
la scuola di Pitagora; contro Locke l'immortalità dell'anima e delle idee;
contro Raynal la religione; contro Hobbes la immaterialità dell'essere pensante;
contro Rousseau le buone pratiche d'educazione; contro i pregiudizj
aristocratici combatte il duello, contro i pregiudizj filosofici la libertà e
l'eguaglianza.
</p>

<p>
Monsignor Alfonso Muzzarelli ferrarese (1749-1813), soppressi i Gesuiti
a cui s'era aggregato, s'applicò tutto agli studj, prese la direzione del collegio
de' nobili a Modena, poi Pio VII lo fece penitenziere, e l'ebbe seco
nella prigionia. Confutò il <i>Contratto sociale</i>, fece l'<i>Emilio disingannato</i>:
meriterebbe esser riprodotto il suo <i>Buon uso della logica in materia di
religione</i>, ove mostra che il cristianesimo è tutt'altro che opposto al bene
della società<a class="tag" id="tag441" href="#note441">[441]</a>.
</p>

<p>
Che però mal si scegliessero i difensori appare dall'esser Nicolò Spedalieri
di Bronte (1741-95) eletto a combattere i filosofi, come il rispondere
sopra la nunciatura si era affidato al cardinale Campanelli, nulla più che
formalista e legulejo. Lo Spedalieri, nel libro dei <i>Diritti dell'uomo</i>, per
confutare i nemici ricorre alle loro armi, transigendo colle idee di moda;
accetta modificandola la teorica di Rousseau d'un contratto sociale, <i>patto non
fatto</i>, a pruova del quale strascina i passi biblici; mette scopo della società
civile la felicità, sebbene conchiuda ch'essa non può trovarsi senza una religione,
non solo naturale ma rivelata. Così accetta il diritto pubblico protestante,
benchè ne impugni le conseguenze, e scalza l'idea d'autorità mentre
vuol consolidarla. Ai Giansenisti avventa tutte le infande accuse che sogliono
i partiti; essi framassoni, essi atei, o se v'ha di peggio.
</p>

<p>
Molte opinioni di lui ribattè Vincenzo Palmieri nell'<i>Analisi ragionata
de' sistemi e dei fondamenti dell'ateismo e dell'incredulità</i>.
</p>

<p>
Dall'istesso concetto di cavare l'antidoto dalla vipera nacque il pensiero
di tradurre a Lucca l'<i>Enciclopedia</i>, mettendovi delle note che tranquillassero
gli scrupoli; e l'arcivescovo Mansi aveva assunto di correggere così
gli articoli di scienze sacre; appunto come chi credesse neutralizzare l'arsenico
con una presa di zuccaro.
</p>

<p>
Meglio l'abate Zorzi veneziano avea divisato un <i>Enciclopedia italiana</i>
da opporre alla francese, e mandò fuori per programma un albero delle
<span class="pagenum" id="Page_413">[413]</span>
scienze, diverso dal baconiano, con due articoli di capitale importanza, sulla
libertà e sul peccato originale; chiese a collaboratori i migliori ingegni
d'allora, ma la sua morte mandò a vuoto un'impresa, ove l'Italia sarebbe
potuta mostrarsi meglio che nel tenue assunto, cui troppo spesso si rassegna,
di compendiare e tradurre.
</p>
</div>

<div class="chapter">
<p>
<span class="pagenum" id="Page_421">[421]</span>
</p>

<h2><a id="disc53"></a>
DISCORSO LIII.

<span class="smaller">PREVALENZA DE' GOVERNI LAICI. ABOLIZIONE DELL'INQUISIZIONE
E DEI GESUITI.</span>
</h2>

<p>
Erano di origine differente e differente intendimento Giansenisti e Filosofisti;
quelli dediti alle austerità, questi all'epicureismo; quelli appoggiantisi
all'autorità, questi sagrificando ogni fede alla pura ragione; quelli
accinti a ricondur la religione alla ascetica semplicità de' primi secoli, e
dicendo «Ciò ch'è antico è divino, ciò ch'è nuovo è diabolico»: questi tempestandola
di dubbj, d'epigrammi, d'insulti, e rimbalzandosi per parola
d'ordine «Guerreggiar la infame». Eppure accordavansi nello scalzare la
sede romana, e preparare una rivoluzione nella Chiesa. Ma poichè rivoluzione
è il cessare dallo sviluppo regolare per gettarsi alla ventura di fatti
improvisi e imprevisti, mentre forse i caporioni ne speravano guadagno di
libertà popolare, i principi conobbero potrebbero giovarsene per ingrandire
la propria podestà, sostituendo alla teologia l'avvocheria, rendendo dispotico
il governo nelle cose sacre come aveano fatto i Protestanti, e separandolo,
non ancora dalla Chiesa, come fu proposto solo jeri, ma dal pontefice.
Col furore d'una moda, in tutte le Corti passò il farnetico d'imitare
Luigi XIV; e in Italia, dove unica restava questa grandezza, la supremazia
papale fu contrastata dalle case regnanti, tentate allo scisma dalla seduzione
del despotismo. Tutto ciò sotto il manto della filantropia, tanto che
direbbesi, non volendo più forzare ad obbedire alla giustizia, volessero
mostrar giusto l'obbedire alla forza: invece di fortificare la giustizia, giustificar
la forza.
</p>

<p>
Noi non dobbiamo qui riprodurre fatti che altrove particolareggiammo<a class="tag" id="tag442" href="#note442">[442]</a>,
indicando come i re si facessero proseliti della ribellione contro l'autorità.
Già nel Discorso LI mentovammo gli intendimenti della Casa di Savoja.
Tuttora in dipendenza dall'Impero ed in pericoloso contatto colla Francia,
aspirando a divenir italiana dopo che invano avea tentato impinguarsi a
danno della Svizzera e della Francia, dovea tenersi amici i pontefici, sì perchè
la devozione a questi era popolare e nazionale in Italia, sì perchè della
<span class="pagenum" id="Page_422">[422]</span>
loro potenza potea farsi un appoggio contro le insidie altrui, intanto che per
la piccolezza e per la lontananza non ne eccitava le gelosie. E mentre per le
ragioni opposte i re di Sicilia furono sempre a cozzo coi papi, i duchi di Savoja
crebbero mediante favori continui della Chiesa; le diedero molti santi;
a capo della magistratura e nelle ambasciate posero quasi sempre persone
religiose: il Conte Verde fra ventitrè membri di cui componeva l'alto consiglio,
ne voleva otto ecclesiastici; il clero tenea il primo posto negli stati
generali; gran cancelliere degli ordini cavallereschi era sempre o l'arcivescovo
di Torino od altro prelato; tanto ampia la giurisdizione del Foro
ecclesiastico, da assorbire una metà dei processi; i beni e i feudi ecclesiastici
rimanevano immuni; fin i malfattori restavano franchi per quindici
giorni quando andassero a venerare la santa sindone. Dopo il 1560 risedeva
a Torino un nunzio con ampie autorità, e gelosissimo di riservare a
Roma le cause più importanti<a class="tag" id="tag443" href="#note443">[443]</a>.
</p>

<p>
Ma Vittorio Amedeo II, che sossoprava l'Italia per ismania di conseguire
il titolo di re, ruppe a duri conflitti col papa pretendendo eleggere
egli stesso i vescovi nel suo paese, per (dicevangli gl'adulatori) «non
mancare alla sua dignità». Peggio operò allorchè ottenne la Sicilia col titolo
di regno. Questo, per antichissimo canone, rilevava dalla suprema signoria
del papa; e avendo il duca ricusato di riconoscerla, il papa ordinò a' vescovi
di colà di non riconoscerlo, sicchè molti uscirono dall'isola. Risoluto di vendicarsene,
Vittorio Amedeo cominciò a sopprimere l'Inquisizione, avocando
ai tribunali le cause a quella devolute<a class="tag" id="tag444" href="#note444">[444]</a>; impose tasse sui beni e
sulle persone ecclesiastiche; puniva atrocemente chi tenesse conto dell'interdetto,
mandò truppe protestanti su terre del papa, mentre fra' sudditi di
questo facea reclute. Clemente XI minacciò più volte scomunicarlo, e sempre
sospese; solo ordinò che in tutte le chiese di Roma si esponesse il Venerabile,
onde supplicare Iddio a toccar il cuore del duca. Allora avvenne un
miserabile strazio delle coscienze, massime nella Sicilia; il senato di Nizza
obbligò i popolani di Roccasterone a riconoscere un parroco, benchè scomunicato
e rimosso dal nunzio<a class="tag" id="tag445" href="#note445">[445]</a>: a ribattere le pretensioni romane aguzzavansi
legulej piemontesi, il Pensabene, il D'Aguirre, il Degubernatis:
Vittorio Amedeo fece raccogliere materiali da Girolamo Settimo e Giambattista
Caruso, e li mandò ad Elia Du Pin, che ne formò la <i>Défense
de la monarchie de Sicile contre les entreprises de la Cour de Rome</i>
(Amsterdam 1716).
</p>

<p>
Non lasciarono sfuggire quest'occasione i Protestanti e gli spiriti forti per
veder di guadagnare il duca. Alberto Radicati, conte di Passerano e di Cocconato
da Casale, fu de' più ferventi oppositori alle pretensioni curiali e negava
ogni supremazia del papa sui vescovi; la gerarchia ecclesiastica esser
una corruzione della dottrina evangelica, donde passava a voltare in
burla i dogmi e i misteri.
</p>

<p>
<span class="pagenum" id="Page_423">[423]</span>
L'Inquisizione lo cita tre volte; non risponde; in contumacia è condannato
ad esser bruciato vivo, ed egli trionfa in Torino: ma ecco un bel giorno
gli è intimato che Vittorio Amedeo lo chiama. Egli ci va con esitanza, e si
sgomenta davvero quando nell'anticamera scorge il padre inquisitore e il
procuratore fiscale. Pure Vittorio l'accolse graziosamente; l'avvertì che potenti
nemici teneano l'occhio sopra di esso, e l'accusavano d'ateismo: avesse
cura di parlare più temperato; del resto egli eragli riconoscente dello zelo
che mostrava per gl'interessi della Corona.
</p>

<p>
— Se il re mi approva, non curo la disapprovazione di chicchessia:
(rispose l'accorto cortigiano) se il re mi biasimasse, tacerei».
</p>

<p>
Vittorio l'assicurò della sua protezione: tornasse domani. E al domani lo
interrogò se conoscesse a fondo i diritti delle due podestà. Il Radicati rispose
averne fatto lo studio di tutta la sua vita: e se tutti ne sapessero altrettanto,
nessun principe accetterebbe nel suo Stato altra podestà fuor della propria.
</p>

<p>
— Ma se così operassero, che diventerebbe l'autorità della Chiesa?» dimandò
il principe.
</p>

<p>
— Diventerebbe una chimera qual è veramente».
</p>

<p>
— Comprendete voi tutto il peso delle vostre parole quando trattate di
chimera l'autorità che i papi tengono da Dio?»
</p>

<p>
— Maestà sì, la conosco, e mi darebbe il cuore di mostrarle che tale autorità,
non che venire da Dio, è repugnante al Vangelo».
</p>

<p>
— Ma diminuendo questa autorità, non si correrebbe rischio di turbare
la tranquillità pubblica?»
</p>

<p>
— Mi permetta vostra maestà di non crederlo, qualora l'impresa fosse assunta
da principe saggio quanto Vittorio Amedeo. Il senato di Venezia ha
pur potuto mettere freno alle esorbitanze del clero, malgrado i dispareri
che nascono nelle assemblee numerose. Quanto più sarebbe agevole a
principe, che non dee consultare se non la propria volontà?»
</p>

<p>
Pochi giorni appresso, il re tornava a chiamarlo, e gli disse come le sue
ragioni avessergli fatto colpo, ma per restarne meglio convinto occorreagli
di vederle rinfiancate con altre; ed esposte in iscritto per pesarle ad agio:
il facesse, e mettesse cura di non asserire cosa senza provarla.
</p>

<p>
E il Radicati si pose all'opera, e già avevala ben avanzata quando si
sparse voce di accordi fra Torino e Roma; al Radicati parve che il re nol
ricevesse più colla cordialità di prima, nè in udienze private: credea che
i magnati della Corte stessero seco sul grave, che frati e preti ridessero di
lui, come già sovrastasse il giorno delle vendette. Son fantasie, con cui si
piacciono alcuni di mostrarsi perseguitati: fatto è che, non tenendosi più
sicuro, uscì di Piemonte e passò in Inghilterra. Il marchese d'Aix, che colà
stava ambasciadore del re, gli fece sapere come avesse avuto torto di abbandonare
il Piemonte, che nulla a temere v'aveva, nè il re cesserebbe di tenerlo
in protezione. Pertanto deliberò rimpatriare: ma giunsegli ordine di
<span class="pagenum" id="Page_424">[424]</span>
indugiare finchè al re non avesse presentato il libro, del quale tanto si parlava,
ancor prima che comparisse. E il Radicati, datovi l'ultima mano,
lo spedì a Torino.
</p>

<p>
Ma ecco il ministro intimargli che sua maestà era indignata gli avesse
spedito uno scritto siffatto, e che non potrebbe più conservare seco relazione:
i beni suoi, come di nobile migrato senza consenso regio, furono
confiscati.
</p>

<p>
Il libro è intitolato <i>Receuil de pièces curieuses sur les matières les plus
intéressantes</i> (Rotterdam 1736), e sostiene dodici proposizioni: 1º Il principe
dee aver libera la collazione degli arcivescovadi, vescovadi, badie,
parrocchie, e disporne a suo talento come i re di Francia: nominare inoltre
i provinciali, priori, superiori degli Ordini religiosi, o rimuoverli. 2º Determini
egli il numero de' preti, frati, di ciascun Ordine, monastero, collegio.
3º Incameri tutti i beni e le rendite della Chiesa e degli Ordini religiosi,
dando al clero sufficienti provigioni. 4º Vieti ai sudditi di donare mobili o
stabili a Chiese o a corpi religiosi. 5º Proibisca ai Gesuiti o frati qualunque
d'insegnare pubblicamente o privatamente, ma stabilisca scuole laicali nelle
città e nelle borgate. 6º Proibisca al clero di ricevere mercede per la celebrazione
di messe, punendo come simoniaco chi ne accetta. 7º Tenga per
ribelli i confessori o ecclesiastici che ne' penitenti o ne' fedeli eccitano odio
contro il sovrano. 8º Abolisca l'asilo delle chiese; pigli le terre del papa che
si trovino nello Stato, come sono i feudi pontifizj in Piemonte. 9º Abolisca
il Sant'Uffizio 10º e le confraternite del Rosario, del Monte Carmelo,
della Cintura di sant'Agostino, del Cordone di san Francesco, dello Spirito
Santo. 11º Diminuisca il numero delle feste, riducendole alle domeniche,
pasqua, natale, capo d'anno, natività della Beata Vergine, tanto per distinguere
i Cattolici dai Protestanti. 12º I beni del clero scomparta fra i nobili
ed i Comuni; e poichè cesserebbero d'esser immuni dal tributo, diminuisca
d'altrettanto le gravezze pubbliche.
</p>

<p>
Avanti procedere a tali riforme bisognava fondare l'Università e l'insegnamento
laicale, togliendo ai Gesuiti l'istruzione: stampare un'istruzione
popolare sulla distinzione fra l'autorità spirituale e la temporale; e difondere
gli scritti di frà Paolo Sarpi.
</p>

<p>
L'opera alla quale precede il racconto dei fatti che su riferimmo, nella
stampa fu dedicata a Carlo III Borbone delle Due Sicilie; e poichè confidava
diventerebbe re di tutta Italia rifacendo la nazione, gli offriva questi
pensieri come conducenti a tal fine. È scritta con vivacità e acrimonia,
attaccando anche l'autorità spirituale, e proponendo a modello Enrico VIII
e il czar. Suggerisce però ai principi si mostrino zelanti della religione per
ingannare il popolo, e averlo favorevole nella lotta contro gli ecclesiastici:
non tocchino il dogma per non offendere gli altri sovrani.
</p>

<p>
In Inghilterra si amicò a Collins, a Tyndal ed altri spiriti forti, e per
<span class="pagenum" id="Page_425">[425]</span>
secondarli avventò contro la Chiesa una finta lettera all'imperatore Trajano,
ove si pongono a parallelo Maometto e Sosem cioè Mosè. Fece pure una
<i>Storia succinta della professione sacerdotale antica, dedicata all'illustre
e celebratissima setta degli spiriti forti da un libero pensatore (freethinker)
cristiano nazareno</i>; e il <i>Racconto fedele e comico della religione dei canibali
moderni</i>, di Zelim Moslem, <i>in cui l'autore dichiara i motivi che ebbe di
rinunziare a tal idolatria abominevole</i>. Ivi numera le cause che pervertirono
i costumi dei Cristiani, i mali che la moltiplicità de' templi e degli
ecclesiastici causò alla repubblica cristiana, e i modi con cui si formò e si
mantenne la monarchia papale; mentre l'autorità sacra come la civile spetta
di diritto al sovrano.
</p>

<p>
Dappoi nella <i>Dissertazione sulla morte</i> (1733) sostenne la fatalità degli
atti e giustificò il suicidio; essendo l'uomo semplice materia, ch'ebbe la
vita per essere felice, può rinunziarvi quando manchi lo scopo. Per questo
libro processato insieme collo stampatore, dall'Inghilterra dovette uscire,
e vagò in Olanda, in Francia, impugnando anche le verità bibliche, massime
nel libro <i>La religione maomettana comparata colla pagana dell'Indostan
da Ali-Ebn-Omar-Moslem</i>, e in un sermone che fingea predicato
nell'assemblea de' Quacqueri di Londra dal famoso fratello Elvell (1737).
</p>

<p>
Si sa che Vittorio Amedeo abdicò, ma volendo intrigarsi ancora d'affari, e
forse ripigliare la corona, fu dal figlio fatto arrestare. Di questo fatto vergognoso
le invereconde e spietate circostanze furono tenute occultissime; e
poichè allora non v'avea giornali onde far propagare la bugia, il marchese
d'Ormea ministro finse che una relazione di quei fatti fosse diramata alle
legazioni, e la fece arrivare agli ambasciadori stranieri residenti in Torino
quasi provenisse da infedeltà d'un impiegato. L'ebbe pure il Radicati, e tradottala
in inglese, offrì al ministro di Piemonte a Londra cavalier d'Ossono
di cedergliela, sperando così amicarsi Carlo Emanuele III, e ottenerne il rimpatrio.
Non gli si badò: ond'egli, fingendo gli fosse mandata in forma di
lettera da Torino, e aggiuntevi altre notizie, la pubblicò: più volte ristampata,
fu una delle scritture più lette di quel tempo, e gli storici ne adottarono
le favolose circostanze, come troppo spesso confondendo il proibito col vero.
Dicono che il Radicati, morendo in man di ministri protestanti, abjurasse
gli errori contro il cristianesimo.
</p>

<p>
Nelle controversie stesse s'agitò Pietro Giannone d'Ischitella (1696-1758),
uno de' più pertinaci sostenitori dell'onnipotenza regia. A tacere varie
scritture polemiche, fe la <i>Storia civile del Regno</i> (1723), quasi unicamente
diretta ad abbattere le opposizioni che i feudatarj o i Comuni o la Chiesa
mettevano agli arbitrj de' regnanti, sempre appellando alla legalità ch'e' confonde
colla giustizia; tornando al sistema pagano che non v'abbia diritto
se non quel che è promulgato, nè alcun diritto contro ciò che fu promulgato:
e la dedicò all'austriaco Carlo VI, «del cui felicissimo regno il maggior
<span class="pagenum" id="Page_426">[426]</span>
pregio è l'aver col decoro dell'imperiale maestà sostenuto tra noi le sue alte
e supreme regalie». Quanto devoto ai re, è avverso ai papi, sui quali e
sulle cose sacre versa facezie indecenti, intento ad opprimere l'autorità spirituale
sotto ai pronunziati del diritto romano, e dare la società all'arbitrio
dei giureconsulti; con durezza ed acrimonia piuttosto da curiale che da storico,
e talvolta travisando il testo<a class="tag" id="tag446" href="#note446">[446]</a>. Secondo lui, la Chiesa da principio
era nell'Impero; gl'imperatori anche battezzati chiamavansi <i>pontifices maximi,
episcopi ab extra</i>; e quelle della Chiesa sono usurpazioni, continuate
per secoli con un freddo calcolo, per cui la repubblica invisibile del sacerdozio
soverchiò ogni repubblica politica.
</p>

<p>
Il suo odierno panegirista dice ch'e' fa la storia del diritto contro la
Chiesa, coi soli dati dell'esperienza, come se Dio non fosse; e contro «le
critiche tradizionali della scuola storica, e la falsa superiorità della scienza
municipale di chi prende a censurare gli storici passati»: e non solo il difende,
ma non dubita affermare che la Storia Civile sovrasta «al tanto
celebrato <i>Discorso sulla storia universale</i> di Bossuet, nel quale non si
trova nè filosofia nè storia», mentre il Giannone è fondatore della filosofia
della storia.
</p>

<p>
A tale vanto non assentirà chi veda come le epoche sue il Giannone deduca
non da idee, ma da fatti, cioè da conquiste, da regnanti; osservi le leggi
fatte in ciascun'epoca, non i loro motivi e intenti; non induca la legittimità
delle tante e sempre facili conquiste dalle aspirazioni e soddisfazioni popolari:
nonchè sciogliere, neppure ravvisi i grandi problemi della «contraddizione
tra la follia del papato e il costante suo elevarsi» (<span class="smcap">Ferrari</span>): dell'antagonismo
fra la Sicilia e la terraferma, della rispondenza o contrarietà
cogli avvenimenti dell'alta Italia; della predilezione federativa dapprima,
poi della centralizzazione imposta dalla più popolosa città. Protervia d'uomini,
malvagità di natura, volontà di principi sono le spiegazioni ch'egli reca,
anzichè disegnare il gran moto della civiltà e della religione. Teme il progresso,
teme la stampa, e se crede usurpazione la censura affidata alla Chiesa,
dice «ai principi importa che lo Stato non si corrompa, che i suoi sudditi
s'imbevino (<i>sic</i>) d'opinioni che ripugnino col buon governo: nel che ora
più che mai è bisogno che veglino per le tante nuove dottrine introdotte,
contrarie alle antiche ed ai loro interessi e supreme regalie, poichè da
quelle ne nascono le opinioni, le quali cagionano le parzialità che terminano
poi in fazioni e in asprissime guerre»<a class="tag" id="tag447" href="#note447">[447]</a>: si rallegra delle restrizioni
messe nel regno ai vescovi di stampar senza licenza neppure i calendarj,
«ciò che poi si è inviolabilmente osservato sempre che ministri del re
han voluto adempire alla loro obbligazione, ed aver zelo del servizio del
loro signore».
</p>

<p>
Per difendere i Longobardi che, nel vulgare sogno d'un'unità regia in
Italia, assalivano il pontefice, sostiene che non erano stranieri, perocchè
<span class="pagenum" id="Page_427">[427]</span>
non aveano altro dominio fuori d'Italia; ragione che varrebbe anche pel
Turco in Grecia, e che egli applica ai Saraceni, i quali dice «erano omai
fatti siciliani»<a class="tag" id="tag448" href="#note448">[448]</a> perchè da un secolo tiranneggiavano la Sicilia.
</p>

<p>
Tutto re, nulla aspettando dal popolo, fu dal popolo preso in sinistro a
segno, che il presidente Argento, valentissimo giureconsulto napoletano,
diceagli: «Vi siete messo in capo una corona, ma di spine»; e il vicerè
cardinale Altan lo consigliò di ricoverarsi in Austria. Insultato a Barletta,
a Manfredonia, non trovò pace che arrivando a Trieste e Lubiana,
donde a Vienna, dove undici anni godette una pensione di mille fiorini
assegnatagli da Carlo VI, che allora teneva il trono delle Due Sicilie. Di là
il Giannone chiese dall'arcivescovo di Napoli e dal sant'Uffizio l'assoluzione
per la sua storia e l'ebbe, onde fu sopito il processo. Nè per questo desisteva
dal sostenere i diritti regj contro la curia, e contrastar «le vittorie
riportate dalla prevalente astuzia del vero», come dice il suo panegirista.
Ma quando l'italica indipendenza si trovò quasi compiuta, e Carlo VI perdè la
dominazione della Sicilia, Vienna cessò di careggiare i fuorusciti, e sospese
la pensione al nostro storico. Il quale allora stabilì ritornare in patria ad
offrire i suoi servigi a re Carlo III. E prima errò per varj paesi, trovando
contraddittori alle falsità e nemici alla mordacità della sua storia: a Venezia
il senatore Pisani ben l'accoglie; il senato gli offre cattedra di pandette a
Padova, ma egli allega non aver l'uso del latino; cerca gli si agevoli il ritorno
in patria, ma Carlo III nol vuole: si offre alla Corte di Torino per servirla
nelle controversie allora vive con Roma, ma è politamente ricusato (1735).
</p>

<p>
Per questi oggetti egli trattava coi ministri esteri, e poichè ai senatori e a
chi stesse in lor casa era proibito parlare con rappresentanti stranieri,
gl'inquisitor di Stato, cui già era accusato d'appartenere ad una società di
ottanta gentiluomini che si burlavano del papa, delle preghiere, dei miracoli,
lo fecero arrestare, mettere in una barca, e deporre a Crespino
terra di papa. Non vi fu scoperto, e passò a Modena, indi dai Trivulzj a
Milano, città che per un momento si trovava sotto al Piemonte, poco contenta
d'un re di dubbia indipendenza, di soldati che invadevano i vescovadi,
di professori scomunicati. Tornò allora offrirsi al re sardo mediante
il conte Pettiti e il marchese D'Ormea, promettendo che «con tutto lo
spirito avrebbe in suo servizio sagrificato tutto il rimanente della sua
vita, in qualunque occasione la sua opera e la sua penna potesse essergli
di gradimento». Ma un ordine preciso del re gl'intimò d'uscire di Lombardia.
Traversò il Piemonte nel novembre 1735, e poichè Roma mostrava desiderio
fosse arrestato, onde, fissatosi in paese d'eretici, non portasse
danno, il marchese d'Ormea le dava contezza che, saputo come si dirigesse
a Ginevra, avea spiccato l'ordine d'arrestarlo. E al cardinale ministro Albani
scriveva il 13 dicembre 1735: «Vostra eccellenza avrà inteso che,
sulla notizia datami dal grancancelliere di Milano delle intenzioni di
<span class="pagenum" id="Page_428">[428]</span>
Pietro Giannone di voler passare a Ginevra, s'erano date disposizioni necessarie
per farlo arrestare. Or devo aggiungerle che, essendosi trovato
partito da Milano, ne feci far qui le più esatte diligenze, e finalmente
scoprii, non senza grande stento, stante che qui s'era nominato per Pepe
Anello, che non avea fatto che qui pernottare la notte del 27 caduto, essendo
partito la mattina del 28. Spedii subito l'ordine sulla rotta (<i>strada</i>)
ma essendo già passati alcuni giorni dacchè era in viaggio, più non si potè
cogliere. Se sua santità avesse da principio lasciata intendere la sua intenzione
che fosse arrestato, non sarebbe certamente mancato il colpo, e se
fosse riuscito dopo che qui se ne era presa spontaneamente la risoluzione,
avevo risoluto di mandarlo legato al papa sino dentro Roma, scortato da un
distaccamento di dragoni. Desidero sinceramente che le attenzioni incaricate
novamente al signor conte Piccone (<i>governatore della Savoja</i>) sortiscano
il loro effetto; perchè in tal caso sua santità potrà conoscere che,
se nelle cose temporali la disgrazia ha voluto che non si sono potute incontrare
in cotesta Corte le dovute convenienze, nelle spirituali non v'è
chi superi sua maestà nella sua devozione ed ossequio verso la santa sede
e la persona di sua santità, ne chi più vivamente s'interessi per il sostegno
e vantaggio della nostra santa fede».
</p>

<p>
E fu allora che venne ordito un infame tranello, d'accordo col governatore
Piccone. Giuseppe Guastaldi, gabelliere a Vesenà, villaggio sardo vicin di
Ginevra, finse interesse per la sorte del Giannone e d'un figlio naturale che
menava seco, e volerlo riconciliare colla Corte. A tal uopo gioverebbe mostrasse
non esser vero che avesse apostatato, nè altra cosa il proverebbe meglio
che il far pasqua; andasse seco a riceverla nel vicino villaggio savojardo. E
il Giannone vi andò il 24 marzo 1736, ma v'erano disposti birri regj, incaricati
d'arrestarlo «con destrezza e piacevolezza»<a class="tag" id="tag449" href="#note449">[449]</a> come fecero. Roma
attestò al re «simili ingegni turbolenti dover celeremente essere sconcertati
e allontanati dal consorzio degli uomini»: il re significò al governatore
Piccone l'<i>agrément très-distingué avec lequel il avait reçu la nouvelle de
l'emprisonnement de Giannone</i>: il marchese d'Ormea sollecitò perchè se
ne raccogliessero i manuscritti, se ne esplorassero le intenzioni, e se avesse
apostatato o ci pensasse: voleva anche farlo tradur a Roma, ma la clemenza
del re s'accontentò di gettarlo nella rócca di Miolans poi a Torino,
sottoponendolo per dodici anni a una prigionia brutalmente severa e vessatoria.
L'Ormea assicurò Roma che mai, per qual fosse ragione non
sarebbe liberato: il padre Prever fu mandato per convertirlo, pur dichiarandogli
che, qualunque fosse l'esito della sua missione, non isperasse libertà,
e soltanto pensasse all'anima sua: ond'egli fece la più ampia ritrattazione;
desiderare che della sua Storia perisse fin la ricordanza; ringraziare
Dio e il re e suoi ministri che, col tenerlo prigione, l'aveano campato da
altri errori<a class="tag" id="tag450" href="#note450">[450]</a>.
</p>

<p>
<span class="pagenum" id="Page_429">[429]</span>
Quest'atto a nulla gli valse; non lo sporgere istanze; non il rammentare
quanto fosse stato devoto alla Casa di Savoja, e che dall'arcivescovo di Napoli
e dal Sant'Uffizio era stato assolto; la durezza de' ministri e l'avidità
de' castellani peggiorava la sua miseria, nella quale lasciavasegli fino ignorare
che ne fosse del suo figlio e della madre di questo, a spogliare i quali
s'erano affrettati i parenti.
</p>

<p>
Che avesse rinnegato la religione de' suoi padri non appare. La sacra
Congregazione proibì la Storia di lui per «dottrine false, temerarie, scandalose,
sediziose, ingiuriose a tutti gli ordini della Chiesa, erronee, scismatiche,
empie, e che a dir poco sanno d'eresia (<i>hæreses ut minimum
sapientes</i>)» non però veramente ereticali. Ma oltre di quella avea scritto
il <i>Triregno</i>, opera che non fu stampata, e neppure compita, ma della quale
fra' manuscritti del prigioniero trovossi una copia dall'abate Palazzi di Selve
bibliotecario dell'Università di Torino, incaricato dall'Ormea di esaminarli,
e da lui trasmessa alla sacra Congregazione dove si conserva. Un'altra copia
era a Ginevra in mano del ministro calvinista Isacco Vernet, che la cedette
a un librajo olandese, e questi a un abate Bentivoglio, il quale la
vendette al papa. D'un'altro esemplare, rimasto al suo figliuolo, diede estratti
e indici il Panzini, tanto da poter ricomporre anche le parti che mancano.
</p>

<p>
E ciò tolse a fare un'ingegnoso quanto dotto nostro contemporaneo, il
quale, per esaltarlo davanti a un uditorio prevenuto, vi legge «riflessioni
senza che vi siano», vi suppone uno scopo, una connessione ideale, mettendo
il pensiero scettico d'oggi al posto della quistione avvocatesca d'allora.
</p>

<p>
Sull'orme dei filosofi inglesi e francesi che rompevano guerra alla tradizione
religiosa, il Giannone combatte la Chiesa, cercando le leggi della
storia in quelle della mente umana. Secondo la sua teorica, il pontefice
dichiara che scopo della vita terrena è conquistare il regno del Cielo. Chi
gliel'ha rivelato? chi intese la voce di Dio? e al mondo chi diè principio?
Nessuno; è eterno; ha vita inerente alla materia, e produttrice di tutti i
viventi; immutabili sono le sue leggi. Essa produsse anche l'uomo, se pur
non è eterno: e in lui nulla parla di Dio; dalle bestie non differisce che per
maggior grado d'immaginazione e d'esperienza, pei vizj, per la facoltà di
errare, e di adorare gli Dei, formati dalla nostra immaginazione.
</p>

<p>
Una di queste creazioni della fantasia è il Dio di Mosè, ma questi non parlò
di vita futura, e solo di prosperità o tribulazioni mondane, accompagnate anche
da miracoli, nulla però accennando a retribuzioni postume; nè gli Ebrei,
nelle varie età della loro storia ebbero altro concetto che di un regno terreno.
Queste dottrine di Mosè concordano con quelle degli Egizj, de' Fenici, dei
Greci, e non ne sono punto superiori. Meglio ancora i Romani vagheggiavano
la grandezza terrena: e la discrepanza dei profani dai sacri sta solo
nelle forme, nelle metafore; concordando del resto nel credere che uno spirito
animasse tutto l'universo, una vita sola desse moto agli animali tutti;
<span class="pagenum" id="Page_430">[430]</span>
colla morte, quell'alito ritorna al principio da cui derivò. La vita spirituale
e immortale è invenzione de' pontefici, nè tampoco conosciuta a Tertulliano
e a Lattanzio.
</p>

<p>
Insomma il Giannone riduce tutto all'anima del mondo di Gassendi e
agli atomi d'Epicuro, repudiando fin Cartesio che discerne il nostro essere
in anima e corpo, in sostanza estesa e sostanza cogitante.
</p>

<p>
Ma prosegue il Giannone, le austere tradizioni egizie, conformi alla
natura, cioè materialiste, vennero guaste dalle fantasie de' filosofi e poeti
greci, onde la filosofia tramutavasi in mitologia, la verità in favola, e ne
nacque tutta l'ontologia degli Ebrei negli ultimi tempi, come de' popoli classici.
Sempre togliendo per suo bersaglio il pontefice, il Giannone gli chiede
se i dogmi suoi concordino con quelli degli ultimi Ebrei, cioè di Cristo.
Nel regno annunziato da questo trova tutt'altro che il paradiso, e sempre
affacciando nuovi dubbj, sventa i mezzi proposti per acquistare il regno
promesso. I primi Cristiani, persuasi che il mondo fosse per finire onde
dar luogo a un nuovo, popolato dai morti resuscitati, sprezzavano i beni
temporali, viveano in comune, aveano soli sacramenti il battesimo e la cena,
senza significazioni magiche o soprannaturali. La risurrezione de' morti era
il dogma fondamentale, il motore di tutte le azioni de' primi Cristiani: la
punizione o il premio delle azioni susseguono alla risurrezione<a class="tag" id="tag451" href="#note451">[451]</a>.
</p>

<p>
Questo dogma vacillò quando si vide tardare la venuta del regno di Dio:
poi Basilide ed altri eresiarchi l'impugnano: nel confutarli, i Padri trascendono,
ammettono un regno de' cieli, vi collocano i martiri e i santi: ne
deriva un culto, e comincia la mitologia de' papi con Gregorio Magno, cioè
la credenza che le anime salgano al cielo direttamente senza aspettare la
resurrezione e il giudizio universale, e subito fruiscano della beatitudine
eterna: sicchè riesce inutile il giudizio universale mentre s'inventano il cumulo
delle opere sante, e i suffragi pei morti e le immagini devote, e le
feste, e il culto di Maria e delle varie fasi della sua vita, l'annunciazione
dapprima, poi la purificazione, la natività, la morte, l'assunzione, la concezione,
indi la visitazione, i sette dolori, il rosario, lo scapolare, il matrimonio,
le varie immagini, la casa, i tanti patrocinj; l'invocarla al principio di tutte
le prediche, siccome introdusse san Vincenzo Ferreri; il ricorrere a Cristo
per mediazione di lei; il farsela regina come gli Ungheresi.
</p>

<p>
Le tante chiese consolidano il governo ecclesiastico, nel tempo stesso che
fanno moltiplicare i santi, talvolta annoverando di quelli che da secoli son
morti. Mentre prima i vescovi lagnavansi perchè il popolo imponea loro la
venerazione di certe persone, dappoi i papi trassero a sè il santificare, col che
elevarono grandemente la propria potenza, combattendo l'eresia come la superstizione
e l'indipendenza dei re. Fra i celesti si stabilisce una gerarchia
di santi, beati, venerabili: e il Giannone descrive il paradiso parodiando
Dante, e beffando que' varj spartimenti, dedotti da visioni o rivelazioni.
<span class="pagenum" id="Page_431">[431]</span>
Perchè poi il cielo dei papi non discordasse da quello di san Giovanni, nè
fossero superflui la risurrezione e il giudizio finale dacchè le anime erano
sentenziate subito dopo la morte, il Concilio di Firenze aggiunse che allora
anche i corpi verrebbero glorificati, e dalla semplice visione beatifica si
passerà al pieno possesso.
</p>

<p>
Qui ha luogo lo stato intermedio del purgatorio, colle indulgenze e i
giubilei e le espiazioni e la loro riversibilità indefinita.
</p>

<p>
Dipinto l'inferno, il Giannone conchiude il regno celeste coll'asserire
che la Chiesa riprodusse il gentilesimo, con minore genio, minor libertà
e umanità; e una morale ridotta a pratiche, a genuflessioni, a pellegrinaggi.
</p>

<p>
Veniva ultimo il regno papale, cioè il governo della Chiesa, ma o nol fece
o andò perduto: da tutta la Storia sua però e dai manuscritti si può argomentare
come voleva mostrar il sacerdozio quale una continua usurpazione
sopra i diritti del principato, in dieci periodi. Addita in Roma tutte
le superstizioni di cui è incriminato il medioevo, e mostrando come i
grandi fossero divenuti tali collo sprezzarle o servirsene, vorrebbe indurre
a far altrettanto colla religione nuova. Per incoraggiare la Casa
di Savoja nella lotta contro il papa, scrisse <i>discorsi sulle Deche di Tito
Livio</i>, imitando non tanto il Macchiavello quanto il Toland, che poc'anzi
vi avea cercato il culto della natura e la religione degli istinti.
</p>

<p>
Il suo panegirista conchiude che il Triregno è «la sola opera nella quale
la religione sia apertamente assalita nel dogma, scandagliata nelle origini,
analizzata nelle conseguenze: Giannone è l'unico scrittore col quale l'Italia
si associa al moto europeo della scienza contro la fede». E appunto perchè
«unico italiano contro la fede»; perchè all'Italia «non mancasse una delle
categorie della ragione nazionale», il signor Ferrario tolse a illustrarlo e
farlo rivivere dai brani dell'opera sua. Ciò proverebbe che non a torto era
temuto e perseguitato; e la turpitudine di quella persecuzione gli attirò un
vanto di liberalismo, che mal gli si compete. Ma per ciò stesso noi ci credemmo
obbligati a badarci a lungo su di esso, ben lontani dall'attribuirgli
nè il merito nè l'importanza che il suo lodatore. Noi ed altri ne abbiam
appuntati gli errori e i plagi<a class="tag" id="tag452" href="#note452">[452]</a>. In fondo egli copia gl'Inglesi, principalmente
il Burnet, massime nell'assumere come concetti delle tre grandi
epoche la mortalità delle anime, la resurrezione de' morti, l'assunzione degli
spiriti al cielo, e a queste trasformazioni subordinare tutta la storia. In carcere
scrisse varie opere, in una delle quali vanta i teologi scolastici fin a
disapprovare i santi padri, desiderando «manifestare al mondo (dice) i
miei religiosi, sinceri e cattolici sentimenti, ne' quali vivo e persisto,...
a riguardo dell'eminenza e superiorità della Chiesa di Roma sopra tutte
l'altre del mondo cattolico, non ho tralasciato le prove più forti ed efficaci...
che ben dovrebbe essere studio e somma cura di tutti gl'italici
<span class="pagenum" id="Page_432">[432]</span>
ingegni bene stabilirla, non essendo nella nostra Italia rimasto oggi pregio
maggiore e cotanto illustre ed insigne che questo»<a class="tag" id="tag453" href="#note453">[453]</a>. I re di Sardegna
non propendeano a dargli ascolto, benchè egli lodasse sguajatamente il suo
carceriere come avea lodato l'austriaco suo stipendiatore; sicchè quest'infelice,
punito nella parte morale ben peggio che colla tortura e la galera,
moriva il 7 marzo 1748 dopo dodici anni di patimenti<a class="tag" id="tag454" href="#note454">[454]</a>. Al Guastaldi,
suo giuda, furono riffatte le cinquantacinque lire spese per ingannarlo,
e dato il grado d'ajutante di campo del duca. Al figlio di Giannone il
re di Sardegna diede, dopo lunghi indugi, ottantasette ducati per libri
tolti al suo padre e posti nella Biblioteca; ma il re di Napoli gli assegnò
sui proprj fondi trecento ducati l'anno, in memoria «dell'uomo più grande,
più utile allo Stato, più ingiustamente perseguitato che il Regno abbia
prodotto in questo secolo».
</p>

<p>
Ancora l'esagerazione fin nella giustizia. Perocchè, se a costituire un
grand'uomo bastasse l'avversare la costituzione ecclesiastica, il vanto toccherebbe
agli Austriaci che qui dominavano, e ai Tedeschi di cui qui trapiantavano
gl'insegnamenti.
</p>

<p>
Giovanni Nicola de Hontheim, suffraganeo al vescovo di Treveri (1701-90)
e cancelliere di quell'Università, colle debite approvazioni di Vienna e col
pseudonimo di Giustino Febronio pubblicò <i>De statu præsenti Ecclesiæ et
legitima potestate romani pontificis liber singularis, ad reuniendos dissidentes
in religione christiana compositus</i> (Bouillon, 1763), e subito fu levato
a cielo, come sogliono i libri di partito, quasi pareggiasse i gran maestri
di diritto. Tal fama non regge all'esame, ma che importa? Il Febronio,
colle ignoranze sue e le palpabili contraddizioni dottrinali divenne bandiera
del partito antipapale. Perocchè, proponendosi di mettere in accordo i dissidenti,
non potea giungervi che abolendo il primato del papa; e in fatto si
svelenisce contro di questo, esponendolo alla gelosia de' prelati, racimolando
quanto n'aveano già detto i controversisti francesi e i nemici degli Ordini
religiosi; e conchiude l'opera di conciliazione coll'insegnare il modo di formare
uno scisma. Alla costituzione della Chiesa trova non convenire nè la
monarchia, nè l'aristocrazia, nè la democrazia, sibbene un collegio che abbia
forza coattiva; sublima l'autorità de' vescovi, sopra i quali i papi usurparono
le riserve, i tribunali de' nunzj, le congregazioni romane, l'appello
ed altri abusi derivati dalle false decretali; la infallibilità non spetta ai
singoli vescovi, bensì l'autorità di condannare le eresie, e di esaminare le
decisioni del pontefice: al quale insomma lascia solo una generale ispezione
e sollecitudine, non autorità infallibile nè monarchica, nella misura che
gli è attribuita da' Concilj e da' vescovi. Sta all'imperatore il convocare i
Concilj generali, informandone gli altri principi.
</p>

<p>
Il libro giungeva opportuno, e perciò venne echeggiato dai tanti adoratori
dei governi forti, e i principi se ne trovarono incoraggiati a levarsi
<span class="pagenum" id="Page_433">[433]</span>
dattorno ciò che solo ne impediva gli arbitrj. Illusi! scassinato il principio
dell'autorità, essi sagrificatori oggi, sarebbero vittime domani.
</p>

<p>
Una delle parti dell'amministrazione, che i governi doveano specialmente
adoprarsi di concentrare in sè era la giustizia, e come la toglievano ai feudatarj,
così doveano voler toglierla anche agli ecclesiastici e principalmente
al Sant'Uffizio. Questo in Roma dava appena segno di sè, e il presidente
De Brosses che vi stette nel 1740, diceva: «La libertà del pensare in fatto di
religione, e talvolta anche di parlare, v'è maggiore che in qualsiasi città
ch'io conosca; non si creda che il Sant'Uffizio sia così nero come si dice:
io non ho mai inteso che alcuno sia stato messo all'Inquisizione e trattato
con rigore»<a class="tag" id="tag455" href="#note455">[455]</a>.
</p>

<p>
Questa in Toscana era continuata con bastante placidezza, più che delle
eresie curandosi dei costumi, non solo ne' chiostri, ma fin nelle case; e un
Domenicano scorreva ogni anno il granducato, poi riferiva al principe le
riforme necessarie. Per accennare qualche cosa, nel 1686 una vecchia, alquanto
brilla, s'introdusse sulla bruna in una casa, e si posò accanto al
focolare. Tardi ritornando i padroni la credettero una strega, calatasi per la
gola del camino; chiamarono gente, fu presa, e sì malmenata, che al domani
trovossi morta, e il suo cadavere sepolto fuor di luogo sacro. L'arcivescovo
Morigia, meglio esaminato il caso, ne fece far riparazione. Il 27 febbrajo
1695, Jacobo Balestri, nato e educato bassamente, ma abile a tessere sete,
fu imputato di molte eresie benchè non sapesse leggere nè scrivere, onde fu
obbligato a pubblica abjura, e per dieci anni tenuto prigione, come ateo.
Alessandro Martini nobile fiorentino dovette egli pure al 13 maggio 1690,
abjurare, essendo accusato di confessione rivelata, e d'abusare di passi scritturali
per sedurre incauti a difondere le massime di Molinos; condannato
a carcere perpetuo vi morì dopo dieci anni. D'altri errori veniva imputato
il Vanni, canonico della basilica Laurenziana, ma il suo libro intitolato
<i>Barlumi</i>, esaminato dal Sant'Uffizio, n'ebbe assoluzione, ma dopo lunga
prigionia.
</p>

<p>
Levò maggior rumore il caso di Tommaso Crudeli (1703-45) discreto poeta
lepido, che mettea ne' discorsi più fuoco e ne' versi più idee che non si solessero,
ma che fu lodato oltremodo perchè perseguitato. Encomiò il senatore
Filippo Buonarroti perchè «frenar solea il tempestoso procellar del clero»;
di che nimicatigli i preti, fu mandato al Sant'Uffizio il maggio 1739. Il
processo è stampato colle esagerazioni che si adoprano quando si è deliberati
di ruinar una causa: la bontà amichevole che gli mostrava il vicario dovea
dirsi ipocrisia e artifizio per esplorare; doveano comparirvi tutte le tergiversazioni
del puntiglio nell'accusarlo e volerlo reo. Era imputato d'appartener
ai Franchimuratori, de' quali diceasi esistere trentamila in Toscana,
aver assistito ai costoro convegni in casa del prussiano barone di Stoch;
come avviene nei processi scoprironsi altre sue colpe che sariano passate
<span class="pagenum" id="Page_434">[434]</span>
inavvertite; celiare sulla Madonna dell'Impruneta e su San Cresci; legger
libri proibiti, quali il Marchetti, il Sarpi, la vita di Sisto V; dir la scolastica
una scienza chimerica; invece della messa alla festa andare alla caccia
del paretajo; non inginocchiarsi al suon dell'avemaria alla sera o al mezzogiorno;
aver detto che l'eucaristia non era che una cialda. La sacra Congregazione
di Roma ordinò al sant'Uffizio di consegnarlo al governo secolare,
che lo pose in fortezza, e la sera del 20 agosto 1740 in San Pier Scheraggio
davanti all'Inquisitore e a magistrati fu sentenziato a rimaner nella
sua casa in Poppi, e dire i sette salmi penitenziali per un anno una volta
il mese.
</p>

<p>
Anche un frà Cimino napoletano, cancelliere del sant'Uffizio in Siena,
avea fatto cogliere e battere un cittadino, si disse per togliersi da' piedi
l'impaccio ad una sua tresca. Il capitano di giustizia lo pose in carcere: e
perchè riuscì a fuggire, vennero condannati i suoi complici, e convenuto di
non ammettere più al sant'Uffizio che nazionali. Già nel 1738 erasi proibito
ai famigli del sant'Uffizio di portar le armi, e stabilita la censura de' libri
indipendentemente da esso. Questo se ne lagnò come fa sempre chi perde
un potere, e dichiarò proibito ogni libro che non avesse il suo visto; induceva
gli editori a sottoporgli le stampe; e il governo arrestò questi libraj,
tanto più perchè il clero aveva anche in istampa avversato la tassa sul
macino<a class="tag" id="tag456" href="#note456">[456]</a>.
</p>

<p>
Il conte Emanuele di Richecourt, capo della reggenza di Toscana, veduti
i casi del Crudeli e di frà Cimino, nel 1744 fece schiudere le carceri dell'Inquisizione
e sospenderne d'esercizio: poi si concordò con Roma di ristabilirla,
però al modo di Venezia, cioè coll'assistenza di alcuni laici, e specificando
i casi, che fossero di sua competenza. Infine Pietro Leopoldo la abolì il 15
luglio 1782 «usando dei mezzi che la podestà suprema ci somministra per
mantenere e difendere la nostra santa religione nella sua purità»; con
l'obbligo di consegnar gli archivj, e le carte ai vescovi «che soli hanno ricevuto
da Dio il sacro deposito della fede».
</p>

<p>
Anche a Napoli l'Inquisizione romana non cessò d'operare per mezzo dei
vescovi, che dichiarava suoi delegati, finchè sotto Carlo d'Austria ne fu
spento ogni vestigio, volendo che in avvenire «nelle cause di fede si proceda
dagli ordinarj per la via ordinaria, conforme si procede negli altri
delitti comuni, e sta disposto ne' sacri canoni»<a class="tag" id="tag457" href="#note457">[457]</a>.
</p>

<p>
Malta può riguardarsi come isola italiana sì per la lingua che v'è comune,
sì per la dipendenza che ebbe dal regno di Napoli. Come in questo, v'era
stata introdotta l'Inquisizione, contro gli abusi della quale nel 1760 reclamò
presso la santa sede il granmaestro don Emanuele de Pinto, e principalmente
contro i molti che, col titolo di famigliari del Sant'Uffizio, otteneano
patenti di portar armi e restar immuni dalla giurisdizione ordinaria.
Pertanto il pontefice, con bolla del 31 luglio 1760, restrinse que' patentati
<span class="pagenum" id="Page_435">[435]</span>
a soli sessantotto, e che dovessero venir notificati al governo. Il re di Napoli,
come signor supremo di quell'isola, pretese dovesse togliersi affatto al
nunzio il diritto di dar tali patenti, solo al re spettando il difendere la podestà
feudale, da Carlo V concessa al granmaestro; ma Clemente XIII raccomodò
quel disenso.
</p>

<p>
Nell'isola di Sardegna, dominata dalla Spagna, era stata con poca difficoltà
stabilita l'Inquisizione, dipendente dalla suprema. Abbiamo memoria
d'un processo che nel 1725 fece a Pietro Palla di Castelvecchio, che perdendo
al giuoco, bestemmiò Cristo; nel 1719 a un Battioli, che dicea
messa senza esser sacerdote, e fu appiccato: nel 1729 un forestiero che
avea proferito non esservi altro inferno se non questo mondo ove si soffre
tanto, e altre insanie sull'annunciazione di Maria, sulla natura di Cristo, fu
condannato ai pazzarelli. Nell'anno stesso un letterato che teneva libri
proibiti, fu condannato a dieci anni di prigionia, così altri per bestemmie,
per peccati contro natura, per sollecitazione in confessionale.
</p>

<p>
È notevole che il paese donde mosse la persecuzione contro i Gesuiti, cioè
la Spagna, rimaneva tuttora esposto alle procedure più severe dell'Inquisizione.
Attenendoci a cose patrie, accenneremo Giovanni del Turco fiorentino,
viaggiatore e letterato, che in Madrid fu inquisito per avere manifestato sentimenti
eterodossi intorno ai sistemi filosofici: e dovette la sua salvezza
alla protezione di Maria Luisa di Borbone granduchessa di Toscana, figlia
di Carlo III.
</p>

<p>
Anche il colonnello Malaspina, pur di Firenze, percorsi per tre anni mari
ignoti, spedì il ragguaglio de' suoi viaggi alla Corte, ma certe opinioni ivi
espresse su fatti fisici, lo fecero sottomettere all'Inquisizione.
</p>

<p>
Più famoso è Gabriele Malacrida, nato il 1689 a Menaggio nel Comasco<a class="tag" id="tag458" href="#note458">[458]</a>
da un valente medico, padre di undici figli, de' quali uno professò teologia
a Roma, uno fu canonico in patria, uno si stabilì in Germania. Gabriele,
dedito alla pietà dalla prima fanciullezza, educato dai Somaschi nel collegio
Gallio, poi nel seminario di Milano, si fe gesuita, e fu destinato alle missioni
nel Maranham, allora appartenente al Brasile, già benedette dal
martirio d'altri Gesuiti. Oltre dirigere il collegio e la colonia, il Malacrida
si spinse fra i selvaggi del Para, e con zelo instancabile e intrepida carità
ottenne frutti stupendi, affrontando gli stenti, le malattie, la morte, più
fiate minacciatagli, sicchè va contato fra i più insigni di quegli eroi, che la
storia dovrebbe esaltare ben più che gli uccisori d'eserciti e soggiogatori di
popoli: e le terre di Bahia, di Pernambuco, dei Tupinambi, dei Barbadi ne
conservarono la memoria, finchè non divenne vanto moderno conculcare
tutto il passato<a class="tag" id="tag459" href="#note459">[459]</a>. Non si mancò di circondar di miracoli le sue azioni.
</p>

<p>
Dopo dodici anni di stupende fatiche venne a Lisbona il 1749 per invocare
la protezione e l'assistenza del re sul seminario e il convento che colà avea
fondati, e quivi pure moltiplicavasi a servigio delle anime. Ma a Giovanni V
<span class="pagenum" id="Page_436">[436]</span>
che lo venerava successe Giuseppe, datosi affatto in balìa del marchese di
Pombal, devoto alle fantasie de' filosofisti e odiatore de' Gesuiti. Il Malacrida,
reduce da un nuovo viaggio in America nel 1754, incontrò l'ira del Pombal
per le ragioni che non mancano mai fra due spiriti diretti su via opposta, e
massime contro di chi ottiene la popolarità, ambita invano dai prepotenti.
In occasione del tremuoto, sciaguratamente famoso, che sovvertì Lisbona
l'ognisanti del 1755, il Malacrida spiegò uno zelo e un coraggio, che furono
giudicati indiscreti dal Pombal, e tanto più l'aver quegli, in un opuscolo,
attribuito quel disastro a punizione del cielo, mentre il Pombal volea non
vi si vedesse che mera conseguenza di cause naturali; dal nunzio apostolico
Acciajuoli lo fece esiliare a Setubal, ma colà lo seguivano i devoti, per
fare sotto lui gli esercizj.
</p>

<p>
Addensavasi intanto la procella contro i Gesuiti, che furono sbanditi dalla
Corte, tacciati di stabilir in America repubbliche comuniste, nelle quali invece
dei soldati adopravansi i missionarj, invece delle carceri i conventi,
invece delle verghe i cantici, invece della forca le penitenze. Quel turpe
maneggio è noto, nè speciale al nostro intento, come si sa che re Giuseppe
una sera fu assaltato per ucciderlo. Eretto processo per questo attentato,
uno degl'imputati nominò per complice il padre Malacrida. Qual bella occasione
di vendicarsi di questo e di denigrare tutta la società di Gesù!
Cercatane la casa, fra le carte di lui si trovò una lettera, diretta al re, a cui
annunziava sovrastargli un gran pericolo. Il Malacrida disse averne avuto
rivelazione o ispirazione, come in altre predizioni<a class="tag" id="tag460" href="#note460">[460]</a>; ma la giustizia volle
vedervi una complicità, e arrestatolo (1759) il condannò. Ma per accusa
tanto assurda non si ardì mandarlo al supplizio, onde con un'arte pur troppo
non disimparata, si pensò infamarlo<a class="tag" id="tag461" href="#note461">[461]</a>. Il Pombal, vantato filosofo, pensò
valersi a tal fine del Sant'Uffizio, a cui capo avea posto suo fratello; dopo
due anni di prigione vi denunziò come impostore, blasfemo, eresiarca il
Malacrida, allora di settantatre anni, facendo sentire esser desiderio del re
che fosse condannato, e a tal uopo allontanandone quei che l'avrebbero
salvato.
</p>

<p>
L'accusa poggiavasi principalmente sopra due libri, che diceasi avesse
composto in prigione, uno <i>Tractatus de vita et imperio antichristi</i>, l'altro
<i>Vita mirabile della gloriosa sant'Anna madre di Maria Santissima, dettato
dalla medesima santa coll'assistenza, approvazione e concorso della
medesima sovranissima signora e del suo santissimo Figliuolo</i>. In essi
parrebbe s'abbandonasse a fantasie mistiche, pretendendo aver visioni,
colloqui, rivelazioni dal Padre, dal Figlio, dallo Spirito Santo, con voce
chiara e distinta; essergli soprannaturalmente annunciato vi sarebbero
tre anticristi, padre, figlio, nipote; quest'ultimo nascerebbe a Milano il
1920 da un frate e una monaca; sposerebbe Proserpina, furia infernale;
e altri delirj. Asseriva pure che sant'Anna fu santificata ancora in seno
<span class="pagenum" id="Page_437">[437]</span>
alla madre, e colà intendeva, conosceva, serviva Dio, avea fatto i tre voti
monastici, al Padre di povertà, d'obbedienza al Figlio, di castità allo Spirito
Santo: piangeva, e per compassione faceva piangere i cherubini e
serafini che le teneano compagnia. In vita poi essa fu la più innocente
delle creature, pregava Dio pei cherubini, acciocchè più sempre gl'infervorisse
a servire la sua divina maestà. Il Malacrida vi raccontava tante particolarità
della vita di Anna e della Beata Vergine, della quale Dio aveagli
ordinato di esaltare la grandezza <i>usque ad excelsum et ultra</i>, nè esitasse
a comunicarle gli attributi del medesimo Dio. Aggiungeva che i Gesuiti
fonderebbero un nuovo impero di Cristo, scoprendo infinite nazioni d'Indiani.
Quelle dottrine proferì e scrisse e difese davanti al tribunale del
Sant'Offizio, a cui erano state presentate le due opere, ch'egli riconobbe
per sue.
</p>

<p>
All'eresia volle aggiungersi l'infamia del vizio, accusando questo vecchio
settuagenario, rotto nelle fatiche delle missioni, d'abbandonarsi in
carcere a oscene abitudini. Il Sant'Uffizio, dopo lungo processo fondato
su queste assurdità, lo dichiarò «reo d'eresia, di bestemmia, di false
profezie, d'empietà orribili, d'aver abusato della parola di Dio: d'aver
oltraggiato la maestà divina insegnando una morale infame e scandalosa,
scandolezzato col sostenere fin all'ultimo momento le pretese sue rivelazioni
ed eresie»; pertanto lo consegnava con morso e berrettone e col cartello
d'eresiarca alla giustizia secolare, chiedendo usasse con esso pietosamente,
e non procedesse a pena di morte. E il 21 settembre 1761 a Lisbona
con cinquantadue imputati di simili delitti, fu strozzato poi arso, secondo
gli ordini del filosofo Pombal e cogli applausi di Voltaire.
</p>

<p>
L'accusa è tanto specificata, la sentenza tanto motivata, che il dubitarne
parrebbe insensatezza se non fossimo in un tempo, ove tuttodì s'accettano
le asserzioni de' nemici, comunque assurde, purchè stampate, purchè
spacciate francamente. Il Malacrida era gesuita: e però il filantropo
Voltaire esclamava: «Corre voce sia stato arrestato il reverendo padre
Malacrida. Ne sia benedetto Iddio... Queste sì son notizie che consolano»<a class="tag" id="tag462" href="#note462">[462]</a>.
Ma il buon senso non era stato ancora spento affatto dal filosofismo,
e altra volta egli diceva che l'eccesso del ridicolo e dell'assurdità
s'aggiunse all'eccesso dell'orrore in quella condanna. Il noto Giuseppe
Baretti, che allora, restituendosi dall'Inghilterra al patrio Piemonte, attraversò
il Portogallo e la Spagna, descrisse quel supplizio coll'indignazione
d'onest'uomo contro l'ingiustizia e la barbarie, e tanto bastò perchè gli fosse
proibito di continuare la stampa delle sue <i>Lettere famigliari</i>, e corresse
per le bocche coll'orribile taccia di gesuitante.
</p>

<p>
Se il Malacrida avesse veramente scritto quelle stravaganze, sarebbe
bisognato crederlo pazzo o rimbambito, e avea ragione Luigi XV quando,
al leggere quella sentenza, proruppe: «Sarebbe come se io volessi far
inrotare quel povero matto che crede esser il padre eterno»<a class="tag" id="tag463" href="#note463">[463]</a>.
</p>

<p>
<span class="pagenum" id="Page_438">[438]</span>
Ma non par tampoco fosse pazzo: tutti i Gesuiti che ancora restavano ne
celebrarono le esequie come di santo: Clemente XIII esclamò: «Ecco un
martire di più nella Chiesa di Gesù Cristo»; ne fu difusa l'efigie con un'iscrizione
che lo dichiarava <i>vitæ sanctitate, rebus gestis miraculisque clarissimus...
summis infimisque semper mire gratus ac venerabilis; soli invisus
dœmoni ejusque fautoribus et ministris... religionis lege damnatus inter
bonorum lacrymas et præconia, publico tamen omnium judicio absolutus</i>.
Il padre Mattia Rodriguez ne scrisse in latino la vita nel 1762, sopra quanto
sapeva direttamente, o raccoglieva da testimonj fededegni, e de' quali riferisce
i nomi. Il celebre latinista Cordara scrisse <i>Il buon raziocinio, o siano
saggi critico-apologetici sul famoso processo e tragica fine del fu padre
Gabriele Malacrida</i> (1782). Il padre Homem, perseguitato esso pure dal
Pombal e liberato allorchè questi cadde, stampò <i>De tribus in lusitanos
Jesu socios publicis judiciis dissertatio</i> (Norimberga 1793), ove asserisce che
l'opera sull'<i>Anticristo</i> era stata composta dall'abate Platel, famoso col nome
di cappuccino Norberto, per infamare i Gesuiti; aver il Malacrida scritto
bensì una vita di sant'Anna, ma tutt'altra dalla allegata. Su tali documenti
una nuova vita, o piuttosto apologia fu stampata testè<a class="tag" id="tag464" href="#note464">[464]</a>, dove ci parve
strano mancasse il documento più importante e più diffuso, cioè l'atto d'accusa
e di condanna.
</p>

<p>
Ma allora quel fantasma spaventevole che dal calamajo sorge col titolo di
pubblica opinione, volle fare la prova decisiva dell'onnipotenza sua contro
la verità e il buon senso col recare i principi a cacciare, e il papa ad abolire
i Gesuiti.
</p>

<p>
Realmente la fazione filosofistica e massonica che occulta serpeggiava
nelle Corti, nelle accademie, ne' presbiterj, voleva attuare quel che fu sistema
di tutto quel secolo, di negare l'autorità del papa, eppur pretendere che a
tutto intervenisse. Cospiravano coi pensatori i forti: e chi s'è indispettito
di veder la Chiesa potente, or può consolarsi di veder porle il piede sul
collo i re borbonici ed austriaci, e i loro ministri.
</p>

<p>
Perocchè i re omai voleano far tutto, spegnendo l'iniziativa e l'attività individuale.
Giuseppe II in Lombardia schiaffeggiava la Chiesa ridendo: proibiva
ai predicatori di trattar punti dogmatici, agli scrittori di discutere pro o contro
le proposizioni giansenistiche, nè d'impugnare alcuna opera stampata negli
Stati austriaci, cioè quelle più avverse alla giurisdizione ecclesiastica; disfaceva
e rifaceva corporazioni e confraternite religiose; scemò parrocchie<a class="tag" id="tag465" href="#note465">[465]</a>:
non processioni, non doni votivi nelle chiese; fissata l'ora di aprirle e di
chiuderle, e di sonare le campane; e ad un vescovo che gli chiedeva istruzioni
sul come contenersi fra ordini così moltiplicati, rispose: «L'istruzione
è che voglio esser obbedito». Sottrasse i seminarj lombardi agli ordinarj
per costituirne uno solo a Pavia dove s'insegnasse la libertà dei re: lo
aperse nel 1786, e in margine al rapporto fattogliene dal ministro Kaunitz,
<span class="pagenum" id="Page_439">[439]</span>
scriveva: «Il punto starà nel trovare un buon rettore e vicerettore che
s'accordino per dirigere questi giovani e mantenere il buon ordine», e
ne fu chiesto uno dagli Oblati, che allora reggevano nella diocesi milanese
sei seminarj<a class="tag" id="tag466" href="#note466">[466]</a>.
</p>

<p>
Lo imitava suo fratello Pietro Leopoldo di Toscana, come avremo a divisare.
L'arciduchessa Chiara d'Austria, nel 1665 alla morte di Carlo Gonzaga
essendo divenuta reggente del ducato di Mantova, diè gran favore agli
Ebrei, che col commercio arricchivano quella città, dove fino ad oggi ebbero
sempre grand'entratura. Il genovese frà Giacinto Granara, allora inquisitore,
pretendeva costringere gli Ebrei, come sempre aveano fatto, a intervenire
un dato giorno alla predica in San Domenico, potendo la Chiesa
non costringerli a forza, ma adoprare tutti i mezzi per vincerne l'ignoranza.
Essi ricusarono, la duchessa gli appoggiò fin coi soldati, e l'inquisitore
proferì la scomunica. Si intentò processo contro di loro, ma la
duchessa stette ferma, e per buon tempo non si parlò d'altro che della
<i>quistione mantovana</i>. Interpostasi la Corte di Vienna, fu conciliato col restituire
in uffizio l'inquisitore e assolvere i censurati.
</p>

<p>
Le libertà siciliane, cioè il diritto che là vanta la monarchia di non dipendere
da Roma, vi fecero estendere il giansenismo più che altrove: ai vescovi
mancava ogni autorità, essendo concentrata nel tribunale della monarchia,
dal quale dovea venire fin l'<i>exequatur</i> per la nomina d'un priore dei frati,
o la licenza a questi di portarsi a Roma; proteggeva coloro che professavano
le massime regaliste, alle quali inclinavano gli scrittori<a class="tag" id="tag467" href="#note467">[467]</a>. Tra questi però
faceano bella eccezione Spedalieri, Barcellona, Saitta. Colà pure, come a
Napoli e come ora nel regno d'Italia, si affidò la direzione degli ospizj e
delle pie opere a secolari, il che le mandò preda d'ingordi o d'ignoranti,
mentre spegneva lo spirito delle famiglie e l'obbligo tradizionale della
carità cristiana: alla libera azione religiosa del clero si sottrassero i ricoveri
della povertà, le carceri, i varj luoghi di misericordia per sostituirvi
o la venale sorveglianza o la fastosa burocrazia. Bernardo Tanucci, ministro
di Carlo III di Napoli, e amico a questo anzichè al paese, scarso
d'intelletto e d'educazione, turbava il clero con minute insolenze curialesche,
scriveva al papa con villana alterigia. Dopo che, per l'abdicazione
di Carlo III, rimase arbitro del fanciullo re Ferdinando, gli fece proibire
la costituzione <i>Apostolicam</i>, colla pena di trecento scudi a chi la tenesse,
per ciò moltiplicando visite, perquisizioni, arresti; e fatte esaminare
le costituzioni de' Gesuiti, se mai contenessero nulla di repugnante al
poter regio, indusse il re ad usare «dell'autorità suprema indipendente che
tiene immediatamente da Dio, inseparabilmente unita per l'onnipotenza
di lui alla sovranità»; ed espellerli colla forza e con umiliazione<a class="tag" id="tag468" href="#note468">[468]</a>.
</p>

<p>
Il francese Du Tillot, ministro del duca di Parma, aizzò questo contro
Roma, trattandola d'autorità straniera; a preti e a frati menò la guerra in
<span class="pagenum" id="Page_440">[440]</span>
cui sogliono pompeggiare di coraggio quei che non ne hanno altrove; e
finalmente fe cacciare i Gesuiti. Nel 1765 fece erigere una real giunta di giurisdizione per difesa dei diritti
della sovranità «che sono quei soli raggi che rendono luminosa la
corona», e dovea soprattutto badare che i vescovi non avessero alcun secolare
nei loro tribunali, non stamperia propria: non affiggessero carte
senza licenza del Governo; non traessero laici al loro Foro; non pubblicassero
atti procedenti da Roma senza il beneplacito di essa giunta:
questa accettasse i reclami contro le curie ecclesiastiche; potesse chiedere
ai corpi ecclesiastici le fondiarie e informarsi de' loro beni e dell'uso che
ne faceano; invigilasse sui conventi e i monasteri e le loro adunanze; restringesse
le doti e le spese che si faceano per monache; potesse commentare
le opere; traesse al Foro civile le cause per decime, nè all'ecclesiastico
lasciasse portare causa alcuna dal giudice civile senza suo ordine: procurasse
diminuir il numero de' cherici; e in tutto procedesse senza formalità di
giudizj, ma in via economica.
</p>

<p>
Francesco III di Modena l'imitò, abolendo
le riunioni ecclesiastiche, e molte corporazioni religiose. E principi, e
repubbliche chiarivansi contro Roma, sino a far colpa di Stato il ricorrere
ad essa, e si facevano gloria di questi trionfi contro un passato ormai
impotente a difendersi; e il bel mondo si scandolezzava che il papa ignorasse
il vivere del mondo al segno, d'osar dire <i>no</i>, quando i governi pretendevano
dicesse <i>sì</i>.
</p>

<p>
Di quelle invasioni consolavasi Pietro Tamburini, quasi «il Signore avesse
suscitato in Israele dei buoni, e zelanti principi, che mossi dagli abusi
grandissimi che, coll'essersi moltiplicati e dilatati, aveano piantate profonde
radici, prestavano tutta l'opera loro per la necessaria riforma. Nelle
varie parti di Europa alcuni vescovi illuminati e probi corrispondevano
con tutto lo zelo alle savie mire de' principi. Dotti maestri nelle varie Università
del mondo cattolico spargevano i giusti principj della dottrina,
che servivano a consolidare la esecuzione delle diverse provvidenze de' sovrani
sugli articoli dell'ecclesiastica disciplina. La Toscana sotto gli
auspicj dell'immortale Leopoldo apriva il più bello, e giocondo prospetto
della desiderata riforma agli occhi dei giusti estimatori delle cose, ed ai
veri amatori del bene della Chiesa. Nella Lombardia austriaca e nella vasta
Germania le providenze, principiate da Maria Teresa e continuate da
Giuseppe II, consolavano le speranze de' buoni, ed annunziavano vicino
il compimento della riforma ecclesiastica. I seminarj generali aperti, le
Università ristorate, i varj abusi soppressi, il progresso de' buoni studj, la
unità delle massime, i varj capi di disciplina ristabiliti, tutto prometteva
il felice ritorno dei più bei giorni della Chiesa di Gesù Cristo. Se dappertutto
non trionfava la verità, a fronte degli inveterati pregiudizj ancora
dominanti, dappertutto almeno respirava dalla dura schiavitù, in cui si
era tenuta nei secoli antecedenti dai nemici di ogni bene e dai carnali
figliuoli della Chiesa. L'appoggio che essa avea per divina misericordia
trovato ne' principi, rendeva sicura la difesa della medesima, e prometteva
in un breve giro d'anni la più felice rivoluzione nelle menti degli
uomini. In questo apparato di cose ognuno riconosceva il dito del Signore
e la voce di Gesù Cristo, che facendo cessar la procella portava la calma,
ed annunziava alla sua sposa giorni lieti e sereni»<a class="tag" id="tag469" href="#note469">[469]</a>.
</p>

<p>
Qualcheduno vorrà certo ricordarsi dove siano oggi tutte queste dinastie,
che prendevano gelosia della Chiesa, e conculcavano l'autorità del papa. La
meno rea fu certo la savojarda, che, sbollite le ire di Vittorio Amedeo II,
tessè varj accordi. Che se colle istruzioni 20 giugno 1755 fu vietata la lezione
propria di Gregorio VII, «con altri infiniti libri maligni e sediziosi non
meno di quelli che tentano di rendere al papa soggetta la podestà temporale
de' principi, insegnando che i medesimi, quando sono scomunicati, non
<span class="pagenum" id="Page_441">[441]</span>
si possa obbedire di coscienza, o che al papa spetti il deporli, o sciogliere,
i popoli dal giuramento di fedeltà»<a class="tag" id="tag470" href="#note470">[470]</a>; è a ricordare come si concordò
sarebbero liberi i vescovi di tenere sinodi, promulgare costituzioni, andare
a Roma quando volessero, erigere benefizj, riservare e modificare i titoli di
patronato; le curie vescovili tenessero uscieri proprj e notaj con attribuzioni
eguali ai notaj regj, e proprie prigioni; e giudicassero i reati di bestemmia,
eresia, furto di vasi e arredi sacri, poligamia, profanazione delle feste;
ammesse le appellazioni alla santa sede in tutti i casi dal diritto canonico
indicati; al regio <i>exequatur</i> fossero solamente soggetti i documenti che provenissero
da paesi forestieri, mentre i prelati dello Stato rimanevano indipendenti
da ogni censura e revisione; eccettuate fossero dal regio <i>exequatur</i>
le bolle dogmatiche, le bolle ed i brevi morali, o relativi ad indulgenze e
giubilei, e quelli della sacra penitenzieria e le lettere informative della congregazione
dei cardinali. Anzi Vittorio Amedeo III vietava di scrivere nè
pro nè contro la bolla <i>Unigenitus</i> e le quattro proposizioni gallicane, nè
lasciava andare i suoi giovani alla giansenistica Università di Pavia.
</p>

<p>
Ormai dunque contro il pontefice non sorgeano più individui ereticali,
bensì i re medesimi, lo Stato; il pensiero riottoso erasi annicchiato nelle
secreterie; con uscieri e gendarmi lottavasi più che con teologi; la riforma
non toccava il dogma, ma sbizzarriva sulla morale, sulla disciplina, sulle
leggi: nè trattavasi della libertà delle coscienze o dei popoli, sibbene della
libertà dei re.
</p>

<p>
Non vorrete però, o lettori, contare fra i secoli più infelici della Chiesa
quello che incomincia colla pietà di Benedetto XIII e si chiude col martirio
di Pio VI e tra altri insigni pontefici annovera il generoso Benedetto XIV e
il pio Clemente XIII. Ma v'è tempi dove gli avvenimenti incalzano per
modo, che si direbbe parimenti nuocere e il resistervi e il secondarli.
</p>

<p>
Clemente XI, Benedetto XIII e Clemente XIII vollero far fronte alle
novità, traendo forza dalla natura e dai mezzi del papato, e non soffrendo la
degradazione cui volevasi ridurlo. Clemente XI, che fu detto <i>aliis non sibi
clemens</i>, serbò sul trono il modesto trattamento e gli studj: parenti non volle
a Corte: spedì missionarj in Persia e in Abissinia, e potè riunir alla nostra
Chiesa molti Armeni, e Greci: e a tacere tante fondazioni e fabbriche sue,
citeremo il carcere penitenziario che pose a San Michele a Ripa, con celle
distinte e morale e artiera educazione, modello dei moderni. Benedetto XIII
conservò in Vaticano le abitudini del chiostro; umile cameruccia con scranne
di paglia, immagini di carta, crocifisso di legno; non soffriva che i preti
gli si inginocchiassero davanti; ed egli baciava la mano al superiore del suo
convento. Passò dapprincipio per un altro Pio V spirituale e temporale, e
i letterati temevano in lui un persecutore, i preti un rigorista, i positivi un
irremovibile; ma le cose di Stato abbandonò a chi meglio le intendeva;
rinunziò alle pretensioni sulla monarchia di Sicilia, e fece un concordato
<span class="pagenum" id="Page_442">[442]</span>
con Vittorio Amedeo: proibì il lotto, non arricchì parenti, canonizzò Gregorio
VII, e nel 1725 tenne in Laterano un concilio per riformare i costumi
ecclesiastici.
</p>

<p>
Clemente XIII parve, in un secolo di beffarda incredulità, rinnovare Gregorio
VII; condannò l'Enciclopedia, «quell'oceano ove stillato ogni velen
si bee»; e figliuolo di mercanti, osò resistere ai re ed ai filosofanti, principalmente
nelle ostilità loro ai Gesuiti. Che il calunniare e francamente
spacciare fatti falsi, e ripeterli e divulgarli sia l'arte di preparare ogni rivoluzione,
i miei contemporanei lo san meglio d'altri. E già Calvino avea
detto: «I Gesuiti bisogna ammazzarli, e se ne manchi il comodo, espellerli
o per lo meno opprimerli sotto la menzogna e le calunnie»<a class="tag" id="tag471" href="#note471">[471]</a>. Fra
i loro stessi compagni trovarono accusatori violenti, nè qui è il luogo di
difenderli o denigrarli. Ma istituiti principalmente per combattere, non mai
col rigore<a class="tag" id="tag472" href="#note472">[472]</a>, ma col ragionamento gli errori che, dopo la protesta, metteano
in iscompiglio la Chiesa e la società civile, aveano ostato anche alla
giansenistica e alla filosofica. Noi però dovremmo registrarli fra i peggio
eresiarchi, atteso che il parlamento di Parigi dichiarò che erano notoriamente
colpevoli di aver insegnato in tutti i tempi e perseverantemente,
con approvazione de' loro superiori e generali, la simonia, la bestemmia,
il sacrilegio, il malefizio, l'astrologia, l'irreligione, l'idolatria, la superstizione,
l'impudicizia, lo spergiuro, il falso testimonio, la prevaricazione
de' giudici, il furto, il parricidio, l'omicidio, il suicidio, il regicidio; d'aver
favoreggiato l'arianesimo, il soccinismo, il sabellianismo, il nestorianismo,
i Luterani, i Calvinisti ed altri novatori del <span class="scp">XVI</span> secolo; di riprodur le
eresie di Wicleff, di Fichonio, di Pelagio, di Cassiano, di Fausto, de' Marsigliesi,
de' Semipelagiani; di cadere nell'empietà dei Montanisti e insegnare
una dottrina ingiuriosa ai santi padri, agli apostoli, ad Abramo!
</p>

<p>
Esaminare e discutere la pubblica opinione sarebbe lesione del buon
gusto: onde le accuse, spinte fin dove può arrivare la pubblica stupidità,
accettate con leggerezza erano ripetute con asseveranza, senza badare se
sia possibile che una società qualunque si proponga di sovvertire le leggi
più elementari della morale, ed erigere in dogma la menzogna, il furto,
l'impudicizia. Ma ribaldi così fatti, qual nazione potea tollerarli? La
Spagna e il Portogallo li presero rinfusamente, e stivati in vascelli li
gettarono sulle coste d'Italia, come un tempo aveano fatto coi Marrani;
il papa dovette soccorrerli di vitto, e molti si resero celebri anche adoperando
la lingua nostra e cose nostre illustrando, quali l'Arteaga, il
Dell'Isla, autore del romanzo <i>Frà Gerundio</i>, ingegnoso quanto il <i>Don Chisciotte</i>,
il <i>Lampillas</i>, l'<i>Eximeni</i>, il <i>Requeno</i>, l'<i>Hervas</i>, il <i>Clavigero</i>, l'<i>Azevedo</i>,
il <i>Tentori</i>, il <i>Serano</i>, lo <i>Scherlok</i><a class="tag" id="tag473" href="#note473">[473]</a>. Fra i Gesuiti italiani molti
n'aveva allora di gran virtù e gran dottrina in ogni ramo dell'albero enciclopedico;
potrebbe anzi dirsi appartenesse a quella società ciò che di meglio
fioriva nelle lettere e nelle scienze.
</p>

<p>
<span class="pagenum" id="Page_443">[443]</span>
Son note abbastanza le ragioni che li facevano temere e le arti con cui
venivano indicati all'odio; eresia, gallicanismo, giansenismo, filosofismo
cospirarono contro di loro: paventavasi soprattutto la loro efficacia sul popolo:
asserivasi che essi corrompevano la Chiesa, e si assicurava che, tolto via questo
scandalo, la sposa di Cristo tornerebbe pura, efficace, venerata e cara come
ne' migliori suoi tempi; i laici invece d'osteggiarla ne diverrebbero passionati;
la morale regnerebbe, riconcilierebbonsi principi e popoli dacchè fosse
con loro abolita la dottrina del regicidio. Maria Teresa li difendeva: ma fu
assicurata che il padre Parchammer suo confessore avea rivelato esser ella
pentita d'avere cooperato allo sbrano della Polonia; del che indignata, accondiscese
alla loro distruzione. Le Corti borboniche, alleate a quest'intento,
non temeano certo la dottrina del tirannicidio, comune del resto anche ai
Domenicani; non la sopreminenza dei papi, quand'erano così fiaccati: non la
prevalenza di quest'Ordine, mentre aveva ostili tutti gli altri; non che s'impedisse
l'incamerazione dei beni ecclesiastici, che Clemente era disposto a
consentire: bensì temettero che l'Italia, asfisiata nelle dinastie, sorgesse a
indipendenza, mentre essi Borboni fantasticavano farne un regno per la loro
stirpe. Si asserisce che il Ricci di Macerata, generale de' Gesuiti, palesasse
tale divisamento al papa, il quale scappò a dire: «Voi siete matto».
Rispose: «Anche il duca di Ferrara dicea matto al Tasso».
</p>

<p>
D'accordo co' Borboni di Francia e Spagna, i Borboni di Napoli e di Parma
chiesero al papa abolisse i Gesuiti, e desse in lor mano esso Ricci e il cardinale
Torrigiani loro protettore. Clemente non solo non obbedì, ma osò
lodare i Gesuiti e riconfermarli; onde i re indispettiti occuparono i paesi
di esso, minacciarono bloccare Roma, ammutinando il popolo contro di esso.
Ed egli esclamava: «Avessimo anche forza da opporre, ci asterremmo, non
volendo, padre comune, aver guerra con verun principe cristiano, e tanto
meno con cattolici. Spero che i sovrani non faranno cadere il loro scontento
sopra i miei sudditi, incolpevoli di questo affare: se sono irritati
con me, e pensano snidarmi come altri miei predecessori, subirò l'esiglio,
anzichè mancare alla causa della religione o della Chiesa».
</p>

<p>
Queste generose voci doveano replicarsi per un secolo intero di umiliazioni
inflitte dai forti, e sostenute generosamente dai deboli.
</p>

<p>
I papi succedutigli parvero convinti che il naufragio era inevitabile, e
conveniva almeno camparne qualche cosa col riformare e sistemare. Mentre
dunque i loro predecessori aveano ispirato il mondo, essi lasciaronsi dal
mondo ispirare; invece d'un papato onnipotente, assoluto, iniziatore, ne
accettavano uno illuminato, socievole, conformantesi a ciò che pareva si
domandasse dal popolo, il quale dal baciar i piedi dei papi passava a stringersi
fra le braccia dei re, coll'idea di redimersi dalla tirannia ecclesiastica.
</p>

<p>
Benedetto XIV (Prospero Lambertini) coll'opera <i>De servorum Dei beatificatione</i>
dissipava le calunnie de' Protestanti contro la soverchia facilità
<span class="pagenum" id="Page_444">[444]</span>
della Chiesa nel riconoscere i meriti de' santi e i miracoli; profondo conoscitore
di liturgia e storia sacra e Concilj, promosse quelli che coltivavano
tali studj; pubblicò il Bollario, il Martirologio espurgato coll'opera del cremonese
padre Ricchini; riformò l'Indice dei libri proibiti, e diede sapienti
norme a quella sacra Congregazione: una ne istituì per esaminare i vescovi:
condannò il duello; istituì quattro accademie per le antichità romane
e per le cristiane, per la storia della Chiesa e dei Concilj, pel diritto canonico
e la liturgia: abbellì chiese: aggiunse alla Vaticana la biblioteca del
cardinale Ottoboni, fe misurare due gradi del meridiano. Nella bolla del
1721, ove approva i frati dell'abate De la Salle, diceva: <i>Ignorantia, omnium
origo malorum, præsertim in eis qui fabrili operæ dediti sunt</i>. Ecco
indicato il bisogno d'istruir principalmente gli operai, un secolo prima
de' filantropi odierni.
</p>

<p>
Ma se zelava la disciplina, i diritti pontifizj era disposto sagrificare al
bene della pace. Per isviare la coalizione de' potentati contro la Chiesa,
volle questa ringiovanire e farla conforme ai tempi per intelligenza e ragione
e governo; e diceva: «Viviamo in tempo ove bisogna tirarsi da banda.
Dopo aver tanto gridato contro i quattro articoli gallicani, fortunati noi se
possiamo indur i popoli a limitarsi a quelli!» Pertanto restrinse il numero
delle feste; teneasi in corrispondenza col Muratori e col Maffei, non
meno che con Voltaire e con Federico II: lasciò dibattersi indiscretamente
Giansenisti e Molinisti, enciclopedici e parlamento; non vietò s'imponessero
tasse al clero. Quando morì, il conte di Rivera piemontese scriveva:
«Meraviglia inaudita! il popolo non sparla del papa morto; neppure
Pasquino».
</p>

<p>
Il fatto supremo d'allora era la guerra rotta che le Corti borboniche
aveano intimata ai Gesuiti; per indurre il papa a distruggerli, la Francia
minacciava torgli Avignone, il re di Napoli Pontecorvo e Benevento.
Questa domanda si ripeteva durante il conclave, mentre più positivo il
popolo, al nuovo eletto gridava: «La benedizione, santo padre, e pagnotte
grosse».
</p>

<p>
Accidente segnalato di quel conclave fu il comparirvi Giuseppe II, venuto
a filosoficamente beffarsi di tutto. Visitando i Gesuiti, al generale chiedeva:
«Quando deporrete cotesta tonaca?» e vedendo la statua d'argento di sant'Ignazio:
«Che ricchezza! guadagni dell'India, eh?» Il buon popolo raccontava
in solucchero: «E' s'è gettato boccone davanti alla tomba de' santi apostoli — Ha
udito due messe a ginocchio in Gesù Maria. — S'è confessato da
frà Martino. — S'è comunicato con tutti i fedeli. — Alla Trinità de' Monti
disse le ore delle tenebre in coro coi frati. — A san Pietro stette in coro
col rituale in mano. — Fece la scala santa».
</p>

<p>
I signori raccontavano ch'e' si divertiva a guardare i tavolini di giuoco;
che s'accostava a tutte le dame, anche le vecchie; che alla cena dai Corsini
<span class="pagenum" id="Page_445">[445]</span>
spiegò il tovagliuolo, e spartì il pane, e ne offrì a una signora; che non
prendea mai rinfreschi; che a' suoi pranzi spendeva cinquecento scudi il
giorno, che danzò all'incantevole ballo mascherato del palazzo di Venezia.
</p>

<p>
Di più ne diceano i prelati e i loro camerieri; e di quando addomandò
di fare cinque soli passi entro la clausura del conclave, e vi penetrò col
fratello; e di quel che disse a ciascun cardinale e di ciascun cardinale;
delle domande, che affollava, e a cui non attendea risposta. E il vulgo povero
e il ricco, sempre curvo agli idoli del giorno, gli gridava: «Viva l'imperatore.
Siete in casa vostra. Il padrone siete voi».
</p>

<p>
Lorenzo Ganganelli, che allora succedette col nome di Clemente XIV, fu
sfigurato da amici e da nemici; dagli uni come intrepido distruttore de' campioni
della santa sede; dagli altri come vittima dell'intrigo e delle paure.
Degli scrittori di moda dicea: «Col combattere il cristianesimo ne mostreranno
la necessità»; di Voltaire: «Non bersaglia sì spesso la religione se
non perchè essa lo importuna»; dell'autore del <i>Sistema della natura</i>:
«È un insensato il quale crede che, cacciato il padrone della casa, potrà assettarla
come gli garba».
</p>

<p>
Vedendo i re minare il trono papale d'accordo coi nemici loro stessi, dicea:
«La santa sede non perirà, perchè è la base e il centro dell'unità, ma ritoglierassi
ai papi quanto a loro fu dato»; e in tal persuasione lasciava che
i re lentassero più sempre i vincoli che stringevano le nazioni a Roma. Se
i vescovi faceano rimostranze contro le regie prepotenze, egli si rimetteva
alla loro prudenza; facessero in modo che non v'apparisse istigazione del
papa<a class="tag" id="tag474" href="#note474">[474]</a>. Cessò di promulgare la bolla <i>In Cœna Domini</i>, sperando colle
condiscendenze indurre i principi a desistere dal chiedere l'abolizione dei
Gesuiti; ma per quanto pregasse, blandisse, si tenesse invisibile, si mettesse
malato, minacciasse abdicare, i Borboni non gli concedeano tregua, nè
rispondeangli se non «Abolite i Gesuiti». E dovette farlo <i>per amor della
pace della Chiesa</i>, e sant'Alfonso di Liguori, esclamava: «Povero papa! cosa
poteva fare?». Il Ricci loro generale fu chiuso in Castel sant'Angelo perchè
denunziasse le smisurate ricchezze che la Società dovea possedere, e che
non apparvero nè allora nè poi. Ai membri di quella Compagnia impose obbligo
di non difendersi; onde i persecutori ebbero bel campo a insultarli; i
filosofi, tripudianti di questa condiscendenza come sintomo della totale
rovina della Chiesa, a questa rinfacciavano di rinnovare contro poveri religiosi
le persecuzioni dell'Inquisizione. Erasi assicurato che, col distruggere
i Gesuiti, si restituiva la primitiva purezza alla religione, e la riconciliava
coi progressi del secolo: fra venticinque anni fu dichiarato non solo abolito
il cattolicismo, ma Dio. Si era detto che cessava la scellerata dottrina del regicidio;
e mai non fu, come dopo d'allora, praticato non solo ma giustificato<a class="tag" id="tag475" href="#note475">[475]</a>.
I principi credettero aver dimostrato che ormai poteano ogni loro
volere: ma invece la demagogia si sentì trionfante quando vide la tutrice
<span class="pagenum" id="Page_446">[446]</span>
dell'autorità ridotta a dar soddisfazione alle grida tumultuarie delle piazze,
e alle non meno ignobili de' gabinetti<a class="tag" id="tag476" href="#note476">[476]</a>.
</p>

<p>
Più tardi un pontefice, per domanda unanime delle potenze, ripristinò
quella Compagnia, che per unanime domanda delle potenze era stata distrutta:
e che, anche nelle tanto cangiate forme, infonde ire e paure; e
sulla quale si disse e si scrisse tanto, che l'uomo rimane indeciso se abbia più
giovato o più nociuto alla civiltà e alla Chiesa.
</p>

<p>
Ma allora, come altre volte, il titolo di gesuita si applicava a chiunque
mostrasse maggior dottrina e zelo per la verità e le tradizioni; e tolti via
que' campioni, le armi si diressero contro le altre corporazioni religiose,
poi contro tutto il clero. Questo, sbigottito dalla vulgare opinione, armata
di pubblicità, di concordia, d'ingiurie, di riso, perdeva il coraggio; e se la
pietà dominava nel maggior numero, e conservavasi anche nei dotti, mancava
lo zelo della persuasione e la franchezza d'affrontare il rispetto umano.
Pertanto non disputavano di peccato ma di vizio; non di precetti divini ma
di morale filosofica, e schivando di citare la Scrittura, foggiavano le prediche
secondo il raziocinio e il buon senso, vestendole col linguaggio pulito
del tempo, e cercando, non di sbigottire come in una missione divina, ma
di convincere come in un'arringa, escludendo non soltanto il mistero, ma
fin il sublime della rivelazione, restringendola a porgere motivi alla morale.
</p>

<p>
Il nuovo pontefice Pio VI nell'enciclica sua prima professava che «uno
sfrenato filosofismo scioglie i vincoli sociali degli uomini fra loro e coi
sovrani, ripetendo che essi son liberi, che è stupidità in curvarsi alle
leggi, che la concordia del sacerdozio coll'impero è una barbara cospirazione
contro le libertà naturali»; ma sentì troppo ch'era omai vano e il
resistere e il cedere. Bell'uomo, e compiacendosene, di maestoso portamento,
di modi graziosi, tutto decoro ne' ricevimenti, nelle funzioni, nelle benedizioni;
gran tempo consumava all'abbigliatojo e alla digestione: crebbe il
museo Pio Clementino, migliorò il porto d'Ancona e gli acquedotti di Terracina;
ma con iscrizioni pompose volea rammentati i suoi benefizj, tra i
quali fu insigne il prosciugamento degli stagni ferraresi e delle Paludi Pontine;
irritavasi facilmente alle contraddizioni, e di gravissime gliene vennero
in un tempo ove l'autorità pontifizia era subìta piuttosto che accettata.
</p>

<p>
Sbigottito alle incondite innovazioni di Giuseppe II, gli scrisse una lettera
con <i>riverenti riflessi</i>, e poichè non vi si badò, mosse egli stesso, pellegrino
apostolico, per Vienna. Rallegratevi, o Italiani! il vostro papa va supplichevole
a Vienna, mentre un tempo Gregorio VII intimava all'imperatore
di Germania di venire a' suoi piedi. E nulla potè conchiudere, e mortificato
da un vano cerimoniale e da una ipocrita venerazione, tornò a Roma a deplorare
le usurpazioni de' re e l'imminenza della rivoluzione<a class="tag" id="tag477" href="#note477">[477]</a>.
</p>

<p>
Così davasi il crollo ad una società, dove erano costituzioni dispotiche ma
pratiche libere, leggi cattive ma consuetudini buone o almeno opportune. I
<span class="pagenum" id="Page_447">[447]</span>
principi non s'avvidero del precipizio se non quando la belva, abbeverata
del sangue francese, ustolava l'italiano; e diedero indietro, ma tardi e sconsigliatamente.
Pio VI propose quel che altri suoi predecessori e successori,
una federazione degli Stati italiani, ma i potentati ebbero paura di questa
difesa; come i rivoluzionarj sbuffarono allorchè Pio VI ospitò le vittime d'una
rivoluzione che germogliava dall'empietà proclamata, e lanciò la scomunica
contro que' demagoghi, i quali, in punizione della pietà e della giustizia,
scesero fra gli applausi nostri a toglierli lo Stato, e lo strascinarono prigioniero
a Valenza, ove morì, ultimo, dicevano essi, dei papi.
</p>
</div>

<div class="chapter">
<p>
<span class="pagenum" id="Page_458">[458]</span>
</p>

<h2><a id="disc54"></a>
DISCORSO LIV.

<span class="smaller">SCIPIONE RICCI. PIETRO TAMBURINI. CONCILIO DI PISTOJA.
LA RIVOLUZIONE.</span>
</h2>

<p>
De' Gesuiti l'ultimo generale era stato Lorenzo Ricci: e i re, secondando
bassamente lo spirito persecutore de' liberalastri, cui non era bastato che
abolisse la Compagnia, vollero che il papa tenesse prigione esso Ricci, il
quale era reo di averla difesa sino all'estremo, e preferito vederla perire,
anzichè consentire a snaturarla.
</p>

<p>
Restava a Firenze suo fratello Corso, il quale diede il proprio nome, poi
la pingue eredità a un suo agnato, ch'è lo Scipione Ricci che tanto fece
parlare di sè.
</p>

<p>
Questi volea dapprima entrare gesuita, allettato da una profezia che correva
di san Francesco Borgia, che nessuno di quell'istituto andrebbe a perdizione;
dappoi avviatosi per la carriera ecclesiastica, fatto auditore di nunziatura, poi
vicario generale dell'arcivescovo Incontri, si condusse a Roma in occasione
delle feste per l'elezione del papa Braschi, nella speranza di poter parlare al
detenuto generale. Questi comunicava all'esterno coi soliti mezzi di qualche
inserviente, e come il seppe giunto, scriveva a Scipione:
</p>

<p class="indl">
«Signor canonico riv. amat.
</p>

<p>
«Che buon vento l'ha qua portato? quante cose ho a dirle! per ora
alcune: il latore del presente è il soldato che mi serve, ecc. ecc.
</p>

<p>
«Mi sta nel cuore una spina da lungo tempo. Temo che facciano spendere
a Lei, a titolo di mia richiesta, mie voglie e mio sollievo, in cose che
non chiedo e non mi si danno. Non incolpo veruno, e non so veramente
a chi attribuire certi intrighi, ma è necessario ch'ella sia prevenuto... Non
creda già ch'io sia un capo di fuorusciti. Sono stato trattato come tale, ma
grazie a Dio non lo sono, ecc.».
</p>

<p>
<span class="pagenum" id="Page_459">[459]</span>
E in un'altra:
</p>

<p>
«I miei pensieri, se sarò lasciato in libertà, son questi. Voglio venire a
passare gli ultimi giorni miei in Firenze. Se i suoi signori fratelli mi
gradiscono, voglio stare in casa loro, come Lei mi ha offerto. Spero che
non darò incomodo: se mai questo accadesse, si prenderà partito. Le mie
occupazioni saranno, fare un poco di bene per me, giacchè l'età mia mi
rende inutile agli altri; e lo farò volentieri; divertirmi con libri di materie
sacre, scrittura, teologia, ecc., e conversare con persone pie, savie
e dotte...».
</p>

<p>
E torna ad insistere sul non arrivargli, o decimate, alcune delicature che
la famiglia gli trasmetteva.
</p>

<p>
Gli ex-Gesuiti patrocinavano il nostro Scipione, che però resistette alla
tentazione di mettersi a Roma in prelatura. Ebbe udienza da Pio VI, che
non gli dissimulò la sua venerazione pel prigioniero: al quale, «per riguardi
ai principi», tenuto coi rigori che all'ingiustizia son necessità e punizione,
Scipione non potè mai ottenere di far visita: onde quegli scrivevagli il 2
luglio 1775:
</p>

<p>
«Mi conviene sagrificare il piacere grandissimo che avrei avuto di vederla
e che speravo. Sia fatto il santo volere di Dio. Ma Lei potrà convincersi
dell'oppressione inumana che mi si fa da' malevoli, con impedire le ottime
intenzioni di nostro signore, e senza ragione alcuna, poichè mai ho fatto
male a veruno. Il foglio che le ho mandato lo custodisca con molto segreto;
acciò non si prenda da quello occasione di nuocermi. Dopo la morte mia
desidero che si renda pubblico. Non mi resta altro che ringraziarla e darle
il buon viaggio, che le pregherò dal Signore. Lei non mi può dare ciò
che desidero umanamente, ed è la libertà: in altre materie non mi manca
il bisognevole, ed i miei desiderj sono assai ristretti. Sa come io mi son
contenuto, e penso di non passar questi limiti. Se mai pensassi a passarli
e mi fosse possibile, glielo farò sapere. Si regoli nel mandare a me, o
piuttosto non mandi a me cosa veruna, perchè non mi arriva, o al più
arriva solo quello che è guasto e inservibile. Se desidero cosa alcuna,
sarebbe solo qualche denaro di volta in volta e non molto, o per soddisfare
una voglia che mi venisse d'un libro o simile, o per aggiungere qualche
ricompensa all'uomo che mi serve oltre la sua obbligazione. Vi dovrebbe
essere del denaro presso il signor cardinale Torrigiani. Il solo desiderio
che ho è di molti suffragi dopo la mia morte, poichè la soppressione della
mia religione me ne priva di molte migliaja, ecc.».
</p>

<p>
La carta quivi accennata era una protesta dell'innocenza sua e della sua
Compagnia contro le incolpazioni ch'erangli date; ed è scritta tutta di suo
pugno, come anche il sunto del processo ch'ebbe a subire, e ch'egli desiderava
fosse conosciuto, affinchè il mondo non ne avesse informazioni bugiarde.
Vi trovammo inoltre una lettera del laico Giovanni Maria Orlandi,
<span class="pagenum" id="Page_460">[460]</span>
diretta a Scipione da Roma il 1º dicembre 1775, ove lo ragguaglia degli
ultimi momenti di quel pio:
</p>

<p>
«Essendomi toccato la sorte di servire il reverendo padre Lorenzo de
Ricci, già fu nostro preposito generale, non manco darle parte come il
medesimo mi impose nella sua ultima e penosa malattia di raccomandarlo
a sua divina maestà con delle messe... Ha pregato che siano rimunerati
tutti quelli che l'hanno servito sì in vita come in morte. Ha pregato che
si rimandi quella croce di ebano, la quale gli fu lasciata dal suo signor
fratello, desiderando l'abbia lei per sua memoria...
</p>

<p>
«Non le posso esprimere la rassegnazione e gli atti buoni che faceva. Già
subito che si ammalò diceva: — Signore, il vicario di Cristo diceva che
m'avrebbe liberato presto e bene: giacchè non l'ha potuto fare lui, fatelo
voi presto e bene, acciò non vi abbia più da offendere. — Poi, prima di
ricevere il santo viatico, fece una protesta avanti al Santissimo, che fece
piangere tutti, della sua innocenza e de' suoi religiosi: questa protesta suppongo
che l'averà avuta da altri, onde, per non crescer plico, non gliela
mando».
</p>

<p>
Ci sta pure una nota di quanto il generale, avanti morire, disse a don
Giuseppe Nava, e la lista di varj oggetti, de' quali, come appartenenza sua
particolare, disponeva in ricordi ad amici.
</p>

<p>
Tutto ciò noi ricaviamo dalle carte di Scipione Ricci, le quali, benissimo
ordinate da lui, in centotto filze furono conservate dalla sua famiglia, poi
compre dal granduca Leopoldo II, dal cui gabinetto passarono nell'archivio
di Stato di Firenze. Ma prima s'erano lasciate a disposizione del De Potter,
vescovo apostata e autore d'una <i>Storia del cristianesimo</i>, nella quale demolì
tanto, ch'egli stesso indietreggiò sbigottito<a class="tag" id="tag478" href="#note478">[478]</a>. Su quelle carte, e
massime sull'autobiografia, il De Potter scrisse una vita di Scipione Ricci,
che è piuttosto una diatriba di poco criterio e meno prudenza, diretta a magnificarlo
come eresiarca. Noi rivedemmo quell'amplissimo carteggio, e
non ci parve che il Ricci, onesta mediocrità, si staccasse mai di cuore dalla
Chiesa cattolica, benchè a molti errori lo traesse la smania del figurare e
la bassa condiscendenza ad un principe, qual fu Pietro Leopoldo, ligio alle
idee antipapali degli Austriaci, e voglioso degli applausi d'un popolo, che
s'annojava della sua quieta beatitudine.
</p>

<p>
I cominciamenti del Ricci, prometteano in lui tutt'altro che la più
clamorosa personificazione del giansenismo in Italia. Piissimo, sopratutto
zelava il culto della beata Caterina de' Ricci; racconta di grazie ricevute
per invocazione del beato Ippolito Galantini, fondatore de' Vanchettoni;
e si querela che il digiuno quaresimale, «troppo necessario per soddisfare
in qualche modo ai debiti colla divina giustizia», venga negletto, nè la
refezione si limiti a fichi secchi e zibibbo<a class="tag" id="tag479" href="#note479">[479]</a>.
</p>

<p>
Fatto vescovo di Pistoja, tolse correggere la disciplina che in certi
<span class="pagenum" id="Page_461">[461]</span>
monasteri, sotto la direzione non dei lassi Gesuiti ma degli austeri Domenicani,
era degenerata in una licenza appena credibile, cogli errori e
le laidezze de' Gnostici, fomentata dalla lettura di Voltaire e Rousseau,
mantellata qualche volta da un osceno quietismo, fin a dire che la nostra
perfezione consiste nell'unirsi con Dio; e siccome tutti partecipano della
natura di Dio, perciò ogni carnale unione fra gli uomini esser vincolo di
perfezione e d'unione con Dio.
</p>

<p>
Non pago a ciò, egli tolse a modificare il culto e i riti; riduceva ad un solo
gli altari d'ogni chiesa per togliere la simultanea celebrazione delle messe,
«introdotta con molta indecenza contro lo spirito della Chiesa e mantenuta
dalla ignoranza, irreligiosità e interesse de' ministri del santuario»: e ne
levava le tabelle che li dichiaravano privilegiati, o prometteano liberazione
d'anime purganti; processò reliquie ed immagini miracolose, sopprimendo
le meno autentiche, tutte proibendo di coprirle con mantelline; abolì le
cappelle domestiche e certi giorni festivi: non si recitino panegirici; alla
festa i regolari tengano chiuse le loro chiese per non distrarre dalle parocchiali.
Avrebbe anche voluto tutte le preci in italiano, per quanto alla religione
universale convenga un linguaggio universale, ond'esser in comunicazione
con tutti i popoli, e non dover variare coi tempi e coi papi le sue
formole, le sue invocazioni, le sue decisioni.
</p>

<p>
Al tempo stesso favorì l'edizione delle opere di Machiavello, che l'austriaco
granduca aveva affidata alle cure dell'abate Tanzini, imbevuto
delle dottrine de' regalisti francesi e tedeschi. Queste erano venute allora
in moda, e dirigevansi contro l'autorità pontifizia, sia coll'attribuirne gran
parte ai vescovi, sia col sovrapporvi la principesca. Come sempre, i colpi
maestri dirigevansi alla testa; ed allegavasi come ragione l'averne Roma
abusato, coll'usurpare facoltà che non avea da principio. Risalendo ai
primordj della Chiesa, se ne esaminavano la disciplina e i riti, e ciò che
in que' principj non si trovava, sentenziavasi riprovevole: voleasi tornare
il papa alla povertà di Pietro, e il ministro Giani diceva che il clero,
quando fosse spogliato dei beni, vedrebbesi costretto ad acquistare meriti
reali. È il metodo de' Luterani ortodossi; senonchè i Giansenisti non rinnegavano
la papale supremazia; solo la voleano limitare, controbilanciare,
press'a poco come i costituzionali in politica, i quali, s'anche trovano
follia e assurdo il potere monarchico ereditario, non osano spingersi fino
alla sovranità del popolo, e s'arrestano a mezza strada: onde Lacordaire
la definiva «eresia sleale, che non osando attaccare la Chiesa in faccia,
come un serpente le si ascose in seno».
</p>

<p>
In tutta quest'opera noi ci siamo proposto, anzichè affrontare gli avversarj,
difendere noi e i nostri: se qualche amarezza ne trapelò, se alcuna
ingiustizia commettemmo, ci sia di scusa la natura stessa della difesa, la quale
suppone che l'autore creda aver ragione, e torto il combattuto. Onestà di
<span class="pagenum" id="Page_462">[462]</span>
modi noi ci sentiamo viepiù obbligati a tenere verso Cattolici, che per alcun
dissenso particolare la Chiesa non ha espressamente respinti dalla sua unità.
</p>

<p>
Bisogna stare a ciò ch'è antico, diceano essi. — Sì, quanto alla fede nella
parola di Cristo, com'è scritta dagli agiografi o conservata dalla tradizione;
in ciò la Chiesa pretende esser oggi qual era nel cenacolo, e ripudia il
concetto d'una successiva formazione dei dogmi, pur ammettendone una
successiva esplicazione. Via via che nasceva un errore, la Chiesa lo chiariva,
lo definiva, interrogando quel che le varie chiese aveano tenuto
sul punto controverso, e definendo secondo era apparso allo Spirito Santo
e ad essa.
</p>

<p>
Uno de' loro punti di dissenso dalla pratica universale de' fedeli è la
venerazione verso i santi, e il culto a Maria, venuto, secondo essi, a tale
esuberanza da derogare a quello dovuto a Cristo.
</p>

<p>
Certo gli stranieri che vengono ad ammirare il nostro cielo, le arti nostre,
le nostre devozioni, allorchè vedono ad ogni crocicchio santi e madonne,
e popolani prostrati a venerarle, e in collo e in petto immagini e scapolari;
quando nella chiesa del tal santo, alla festa della tal Madonna si fanno
orazioni particolari, si espongono ossa, si baciano reliquie, possono scivolare
nella credenza che noi vi prestiamo adorazione, che teniamo presenti i
santi più che Dio, che il culto della sua madre ecclissi quello di Cristo.
</p>

<p>
Ma distinguiamo bene la fede dalla devozione. La fede importa l'obbligo
di credere ciò che crede la Chiesa universale. Devozione è l'onore che si
tributa agli oggetti della nostra fede. Possiamo credere senza aver devozione,
sebbene la devozione non possa stare senza la fede. La fede è sempre la
stessa dapertutto e in ogni tempo; nella devozione è lasciata grandissima
latitudine all'individuo. Il rito, la forma di un culto non isboccia bell'e formato
come Minerva dal cranio di Giove: il Sole in primavera non ha ancora
squagliato i ghiacci, fatto schiudere l'erbe e colorire i fiori: eppure è quello
stesso che ci arde in luglio. Prima quel culto dovett'essere tributato all'apostolo;
vennero poi i martiri, poi altri santi la cui glorificazione erasi manifestata
forse maggiormente di alcuni, ben più vicini al Salvatore. Qui si
venera il santo che vi nacque, vi morì, vi apostolò, vi operò un prodigio
della grazia o della carità: là è la tomba d'un altro, gli stromenti del supplizio
d'un martire, un'apparizione, una rivelazione. Son memorie, insite
alla natura umana siccome tutto quanto ricorda le geste degli eroi, de' benefattori
della patria; c'è la ammirazione pel dottor della Chiesa, c'è la
compassione pel martire, c'è la compunzione pel penitente. In ciò tutto v'è
qualcosa che decade, v'è qualcosa che sottentra: han luogo l'entusiasmo
e il tepore, giacchè tutto quaggiù è vita, è movimento, cioè cangiamento
continuo.
</p>

<p>
Giuseppe, lo sposo di Maria, è un santo che appartiene ancora all'antico
e già al nuovo Testamento; fu il più vicino a Cristo; la Chiesa primitiva
<span class="pagenum" id="Page_463">[463]</span>
gli ebbe una venerazione implicita, eppure il suo culto cominciò tardi;
cominciato che fu, tutti l'abbracciarono coll'ardore che conveniva allo sposo
di Maria.
</p>

<p>
E Maria? non v'è dubbio che la devozione ad essa fu ampliata assai, dai
primi tempi quand'appena trovasi nominata, infin quando Pio IX ne definisce
come di fede la immacolata concezione. Il tipo di lei, dai rozzi
tentativi delle catacombe sino alle meditate aspirazioni del Minardi si
trasforma oh quanto, eppure senza cangiarsi.
</p>

<p>
Già nella prima scena del mondo, quando il seduttore corrompe l'umanità,
è vaticinato che un'altra donna schiaccerà il capo del serpente. E
seconda Eva la chiamarono i primi Padri; dottrina rudimentaria, dalla
quale si può dedurne la santità, la verginità, l'immacolata concezione,
l'efficace patrocinio. Maria non fu madre e nutrice di Cristo? non istette
accanto alla sua croce? nol raccolse ucciso? Quanti dolci pensieri, quanti
vivi sentimenti non deve eccitare una creatura, messa in così intime
attinenze coll'ente divino? la donna elevata fin ad esser madre del Dio
umanato? Ma egli rimane sempre il redentore, che ci rigenera continuamente;
ella, la madre dataci sulla croce: ha gran potenza, ma affatto indiretta:
il Cattolico non abbasserà mai il Creatore fino a questa creatura;
nè lei eleverebbe a divinità, col che negherebbe quella di Gesù; il nome
di lei nè tampoco si proferisce nell'amministrare i sacramenti; noi la preghiamo
che preghi per noi peccatori: a lei portiamo affetto, usiamo famigliarità,
appunto perchè somiglia a noi, provò i dolori nostri, eppur è tanto
gloriosa<a class="tag" id="tag480" href="#note480">[480]</a>.
</p>

<p>
Chiedetene il più semplice credente, e vi risponderà che queste chiese
sono la <i>Casa di Dio</i>. Portano lo speciale vocabolo d'un tal santo o d'un tal
fatto; vi saranno anche molti altari, dedicati a' varj santi: che monta? il
Cristiano li prega come intercessori presso il Dio unico. Giunge la festa di
quella chiesa? ognuno accorre al tempio, ognuno vi fa una preghiera, e
genuflessioni e inchini e baci in diverso modo: sono altrettante vie per avvicinarsi
a Dio.
</p>

<p>
Certo, come in tutte le dottrine concrete e vitali, è difficile assegnare
teoricamente i limiti tra la verità e l'errore, tra il bene e il male. E viepiù
quando si tratti d'affetti. Natura di questi è il correre senza ritegni, mirando
l'oggetto proprio e null'altro: e sarebbe freddo e inconcludente quel che
sapesse serbare tutte le convenienze, misurare tutte le esternazioni. Di che
importanza non sono per chi le scrive e per quello cui son dirette le espressioni
delle lettere amorose! Fate che un indiscreto le colga, che cadano
sotto gli occhi d'un indifferente, che acquistino la pubblicità d'un giornale o
d'un giudizio, parranno scempie, o esagerate. Or la fede è il cuore che sente,
non la ragione che pruova.
</p>

<p>
Tanto avviene della devozione, qualora vogliasi anatomizzarla con fredda
<span class="pagenum" id="Page_464">[464]</span>
critica; e atti e parole di supremo affetto per chi le usa, possono, direi devono
incontrare la disapprovazione o la beffa di chi le analizza; che se
furono adoprate da qualche persona di eminente santità, divengono venerabili
al popolino, la cui religione tien sempre qualche cosa di vulgare,
sempre qualche mistura di fanatico o di superstizioso.
</p>

<p>
Non mi dite che appunto il dovere del pastore è di correggerla, appurarla.
La snaturereste. I pastori vegliano perchè non trasmodi; ma essi non ne
sono gli autori; e se volessero imprimere tutti i moti a misura, la ucciderebbero.
La devozione, perchè sia universale, deve abbracciare tutte le
intelligenze, tutti i sentimenti; direi che bisogna si pieghi agli istinti per
poterli emendare. Gli è perciò che trovansi unite le sublimità del culto con
ingenuità, che oserei chiamare puerili, delle pratiche.
</p>

<p>
Riflessioni simili avrà certamente fatto più d'uno, allorchè il Ricci a
certe particolari devozioni particolare guerra movea.
</p>

<p>
Del cuore, come sede degli affetti, parlano più volte le sacre scritture,
anche riferendolo a Dio. Tanto più poteasi applicare a Dio umanato; e non
sarebbe difficile trovare negli scrittori sacri allusioni al cuor di Gesù.
L'immagine poi, sotto cui ora è presentato, troviamo distintamente indicata
da san Francesco di Sales in una lettera del giugno 1611, ove alla beata
Francesca di Chantal descrive l'insegna che vorrebbe dare al nuovo Ordine
delle Visitandine. «Sta notte Iddio m'ha dato il pensiero che la nostra casa
della Visitazione, per la grazia sua è abbastanza nobile per aver il suo
blasone. E ho pensato, se voi siete d'accordo, che dobbiam prendere per
stemma un cuore trapassato da due freccie, chiuso da una corona di spine,
e che sostiene una croce, coi santi nomi di Gesù e Maria».
</p>

<p>
Solo un secolo dopo, la visitandina Margherita Maria Alacoque manifestò
una rivelazione, dove le era imposta la devozione al sacro cuore di Gesù.
Le superiore del suo convento di Paray-le-Monial reluttarono gran tempo a
darle ascolto: alfine è tenuta come una santa; teologi profondi attingono da
lei lumi superni; la devozione del Sacro Cuore si difonde: il padre De la
Colombière, uno de' più insigni fra' Gesuiti, la propagò nell'Inghilterra, allora
gelosissima contro i Cattolici, mentre nella Francia filosofistica e giansenista
era invano combattuta. Subitosi istituirono congregazioni sotto quel nome,
e la devozione ne crebbe tanto, che monsignore Belsunce, eroe della peste
a Marsiglia, consacrò questa città al Sacro Cuore nel 1720. Vedutone
universalizzato il culto, Clemente XIII nel 1763 ne decretò la festa. La
nuova devozione s'attribuì a intrighi gesuitici, talchè contro di essa sbraitavano
quanti erano ostili a quell'Ordine, e il Ricci con una pastorale del
1781 la interdisse nella sua diocesi.
</p>

<p>
Quanto il Sacro Cuore dai Gesuiti, tanto dai Francescani era commendata
la <i>Via Crucis</i>, e questa pure il Ricci impedì, o almeno ordinò una variazione
in cinque delle stazioni, non espressamente indicate nell'evangelico
<span class="pagenum" id="Page_465">[465]</span>
racconto. Ne nacque disputa calorosissima, a cui presero parte il Bettinelli,
l'Affò, e principalmente Giovanni Maria Pujati friulano (1733-1824) che per
le opinioni sue osteggiato fra' Somaschi, andò benedettino, ma presto da
Monte Cassino fu dagli amici richiamato nel Veneto a forbottare in que' garriti
teologici. Credo di lui una <i>Nuova maniera di prender la Via Crucis</i>,
dedicata al Ricci: operetta arida e senza unzione, e per nulla addatta a
devozione popolare.
</p>

<p>
Insieme il Ricci difondeva i libri di suo sentimento, fortunatamente
ignorati fin allora alla Toscana e opuscoli di quell'erudizione triviale e
incompleta, che illude gli spiriti frivoli; favorì una stamperia in Pistoja
«per isvelare le ingiuste pretese di questa Babilonia spirituale che sovverse
e snaturò tutta l'economia della gerarchia ecclesiastica, della comunione
de' santi, dell'indipendenza de' principi»; e di là uscivano gli
opuscoli giansenistici. Egli stesso mandò a tutti i parroci le <i>Riflessioni
morali</i> di Quesnel, dichiarandolo libro d'oro; parlava continuo contro «le
pretensioni ildebrandesche, il regno fratino e romanesco<a class="tag" id="tag481" href="#note481">[481]</a>, la pertinacia
de' preti e frati nel vendicarsi dei torti non solo, ma d'ogni opposizione»,
e così o seminava o inveleniva questioni fin allora o ignorate o non curate
fra noi.
</p>

<p>
In somma venivano messi in accusa il papa e gli ecclesiastici; e il sacerdozio
stesso divertivasi a screditare il sacerdozio, come si fosse «diffuso
negli ultimi secoli un generale offuscamento delle verità più importanti della
religione, le quali sono la <i>base della fede</i> e della morale di Gesù Cristo».
</p>

<p>
Davvero, allorchè la scuola di Voltaire sottominava la Chiesa, è doloroso
che il clero italiano parteggiasse in capiglie interne; allorchè Cristo era deriso,
si venisse a misurare l'autorità del papa; allorchè a visiera alzata dichiaravasi
guerra alla <i>Infame</i>, si diventasse nemici per un rito, per la pluralità
degli altari, la Via Crucis, il Sacro Cuore, o la Grazia efficace e la
sufficiente.
</p>

<p>
Conforme alle idee dispotiche allora in moda, Giuseppe II avea tolto i
seminarj diocesani, e costituito un portico teologico a Pavia, la quale divenne
il quartiere generale di quella guerra da sacristia. Nella libreria Comino le
opere che si spacciavano erano le <i>Conferenze</i> del Duguet, le <i>Istituzioni ecclesiastiche</i>
di Dannenmayer, la Bibbia del Sacy, le opere di Arnauld, le
<i>Provinciali</i> di Pascal, i <i>Discorsi famigliari</i> del Thiebaut, la <i>Verità della
religione</i> del Dupin, e gli altri raccomandati dal Ricci. Dettava in quel portico
Pietro Tamburini bresciano, che nella lunghissima vita (1736-1827)
campeggiò continuo contro la primazia papale, pubblicando principalmente
l'<i>Analisi del libro delle Prescrizioni</i> di Tertulliano, la <i>Vera idea della
santa sede e delle Congregazioni di Roma</i><a class="tag" id="tag482" href="#note482">[482]</a>, e <i>De summa catholicæ de
Gratia Christi doctrinæ prestantia vel necessitate</i>; opera tradotta in molte
lingue<a class="tag" id="tag483" href="#note483">[483]</a>.
</p>

<p>
<span class="pagenum" id="Page_466">[466]</span>
Lo secondava e difendeva Giuseppe Zola, nato a Concesio di Brescia il 28
agosto 1739, e morto colà il 5 novembre 1806.
</p>

<p>
Brescia fioriva allora di buoni studj e di felici ingegni, quali il latinista
Barzani, il poeta Colpani, i letterati Lazzarini, Capelli, Torriceni, Gradenighi,
Baitelli, Duranti, Roncalli, lo Zamboni, il Rodella, il Rozzi, il
matematico Scarella, i teologi Almici, Verdura, Rotigni, il canonico Bocca,
il bibliotecario Doneda; merito de' vescovi Quirini, Barbarigo, Morosini,
dell'abate Garbelli, del canonico Gagliardi, del conte Mazzucchelli, che
gli studiosi favorivano ed ajutavano. La città affidò la biblioteca Quiriniana
al giovane Zola, il quale professò teologia nel seminario, e pubblicò <i>de Fontibus
theologiæ moralis</i>, volendo richiamare dal molinismo. Quel che diceasi
partito gesuitico riuscì a far destituire e lui e il Tamburini. Ma ecco
Clemente XIV gl'invita a Roma a dirigere tre collegi, ove il Tamburini fondò
un'accademia teologica in cui lesse sull'Apologia di san Giustino, sulle opere
d'Origene contro Celso, sulle Prescrizioni di Tertulliano: difendea la chiesa
scismatica di Utrecht: consigliava gli Inglesi cattolici a prestare il giuramento
prescritto. Al Ganganelli succeduto Pio VI, i due bresciani dovettero
partirne dopo sei anni; ma i duchi austriaci li chiamarono professori
a Pavia. Lo Sperges, referente per gli affari d'Italia a Vienna, fece dare a
ciascuno quaranta zecchini per le opere che aveano presentate al trono, poi
quartiere e un assegno nel Collegio Germanico Ungarico, e allo Zola mandò
libri opportuni a' suoi studj. Questi nel seminario teologico, che dicemmo
da Giuseppe II sostituito ai seminarj diocesani, pubblicò un'orazione del
<i>Non dissimular i mali nella storia ecclesiastica</i>, poi i <i>Prolegomeni</i> dove
indica le fonti della storia ecclesiastica, con un bel parallelo tra il Fleury
e l'Orsi. Ne' <i>Commentarj delle cose cristiane prima di Costantino</i> confuta
molti errori de' Protestanti, e specialmente sul piccolo numero de' martiri.
Ai varj trattati anteponea sempre dissertazioni storiche, come quella sugli
errori intorno alla Grazia; sempre in latino terso, ma pesante. Difese Arnaldo
da Brescia, ma avendo il conte Bettoni da Brescia proposto un premio
a chi scrivesse novellette ove s'insegnasse la morale, prescindendo non solo
dalla religione, ma da Dio, lo Zola il disapprovò in lettera del 15 settembre
1775. I gravi lavori interruppe per sostenere il Tamburini, ed a vicenda
si fiancheggiavano, egli con più erudizione, questi con più fuoco, e molto
contribuirono a formare una generazione di sacerdoti, ligi all'autorità secolare
qualunque volta volesse soperchiare la ecclesiastica.
</p>

<p>
Nell'<i>Analisi delle prescrizioni di Tertulliano</i> (1781) il Tamburini portava
all'eccesso la regola desunta dalla tradizione scritta, mentre attenuava
l'autorità della Chiesa viva e parlante, e alla fede surrogava la storia e la
critica, rimovendo così l'elemento sopranaturale dell'infallibilità della
Chiesa, che non dipende da ragionamenti umani, sibbene dal perenne
oracolo dello Spirito Santo.
</p>

<p>
<span class="pagenum" id="Page_467">[467]</span>
Capirono i buoni qual portata avesse l'attacco, e s'accinsero d'ogni parte
a respingerlo, talchè egli stimò prudente appigliarsi a quistioni più mascherate,
e sull'orme degli stranieri dettò la <i>Vera idea della santa Sede</i>. In
questa sostiene apertamente che la Chiesa insegnante non si compone solo
dei vescovi, ma anche dei preti e diaconi, i quali sono egualmente giudici
in materia di fede, e compartecipi al governo; vuol l'unità; accetta l'infallibilità
del pontefice, ma quando siavi perfetta concordia fra i membri della
Chiesa, fra tutti coloro che non si sono apertamente separati dall'unità
di essa.
</p>

<p>
Aggiunse, sempre ad imitazione de' Francesi, i <i>Caratteri d'un giudizio
dogmatico; Cos'è un appellante?</i> le <i>Lettere Piacentine</i>, le cui principali
conclusioni sono, che il giudizio dogmatico del papa non è perentorio,
quand'anche suffragato dalla pluralità de' vescovi; onde si può da esso appellare;
e che unico giudizio perentorio nelle quistioni è la perfetta concordia
intera della Chiesa. Ognun vede come questa sia impossibile, giacchè vi
mancherà, non foss'altro, il concorso di quelli che la pretendono.
</p>

<p>
Nel 1783 a Pavia fu stampato <i>Taddæi s. r. i. comitis de Trautmansdorf,
i. collegii germanici ticinensis alumni, de tollerantia ecclesiastica et
civili</i>. È un'apoteosi del poter regio, sostenendo che «non può dubitarsi
del diritto regio nelle cose sacre»: che «il principe come principe ha diritto
sulla dottrina pubblica, le cerimonie e i riti, e di stabilir pei comuni
suffragi la pubblica religione; i sacerdoti non diferire dagli altri ufficiali
dello Stato, onde spetterà all'imperante la loro elezione, e tutta l'amministrazione
esterna». Fu creduta opera o dello Zola o del Tamburini, e probabilmente
entrambi vi cooperarono, come trapela dalle lodi ch'essi vi diedero,
e da queste parole della dedica a Giuseppe II: <i>Illud tacere nequeo,
quod, singulari munere tuo nobis concessum est: habere nos scilicet
egregios duos viros J. Zolam ac P. Tamburinum celeberrimæ Academiæ
professores, quorum suavissima consuetudine summaque doctrina non
uti solum, sed et frui mihi fas est. Hi sane stimulos mihi addiderunt,
consiliis, monitis, atque opera juverunt sua, ut hunc laborem susciperem
et inceptum absolverem.</i>
</p>

<p>
Il Tamburini la difese colle <i>Riflessioni del teologo piacentino</i>: poi
col pseudonimo di Frà Tiburzio svelenivasi contro gli <i>Ambrosiani di
Milano</i>, alludendo principalmente all'oblato Locatelli, il quale, nella
<i>Esposizione della dottrina cristiana per la diocesi milanese</i>, commentò
insignemente le tesi che si proponeano in quel seminario in occasione
delle lauree, e che effettivamente erano il sunto del giansenismo. Esso
Locatelli forse, od altri anonimi pubblicarono un foglietto di <i>dubbj</i> su
quelle tesi, facendone spiccare i sofismi, e sommessamente domandandone
schiarimenti<a class="tag" id="tag484" href="#note484">[484]</a>. Frà Tiburzio sostenendo le tesi, demoliva l'infallibilità della
Chiesa col far infallibili tutti i membri di essa; per modo che anche un piccolo
<span class="pagenum" id="Page_468">[468]</span>
numero potevano promulgare dottrine eterodosse, purchè non si segregassero
dalla Chiesa; nè questa potrebbe escluderli se non per unanime
suffragio universale.
</p>

<p>
Militavano con questi campioni i fratelli padre Bonaventura e Viatore da
Coccaglio, il curato bergamasco Antonio Tommaso Volpi che nella <i>Vera idea
del giansenismo</i> confutò l'ex gesuita Luigi Mozzi, il Caissotti, che in Piemonte
pose molte scuole, sciolte da ogni ingerenza religiosa.
</p>

<p>
[Il padre Viatore da Coccaglio ci ricorda Paolo Lorenzini di Scapezzano nel ducato
d'Urbino, che fatto claustrale, ne uscì, abbracciò la religione evangelica a Poschiavo;
malato parve convertirsi, ma poi rinnegò, e scrisse in favore de' Protestanti, cercò
apostolare a Bormio, e per difendersi pubblicò <i>Brevi schiarimenti della solenne concio-abjura
di Paolo Lorenzini professore di sacra teologia, ottenebrata dalle dilucidazioni
di frà Viatore da Coccaglio cappuccino: dedicato ai magnifici comuni di Bregallia,
delle due Engaddine, di Poschiavo, di Brusio, di Bivio</i>: Scoglio 1761. Con tono
violento, rinfiancato da continue citazioni bibliche, difende la propria abjura, sostenendo
che pastori della Chiesa sono quei soli che pascono la greggia colla parola lasciata
da Cristo; mentre è invenzione il papato, il cardinalato, il semplice presbiterato;
non altro riconoscere che il puro vangelo, e questo appunto egli professò nella sua
abjura fatta a Poschiavo. Così prosegue i suoi schiarimenti asserendo tutte le eresie
intorno alla messa, al papato, alle indulgenze, ai santi, al digiuno, alla distinzione
de' peccati in veniali e mortali.
</p>

<p>
Vanno sullo stesso andare i <i>Brevi avvertimenti sulla solenne concio-abjura di
Paolo Lorenzini ecc. dementati da frà Cherubino da Bogliaco cappuccino, dedicati
ai veri fedeli di Gesù Cristo.</i> Scoglio, Gadino.
</p>

<p>
<i>Breve disame della genealogia e integrità di Paolo Lorenzini ecc. denigrata da un
iniquo carteggio dei padri Viatore e Bonaventura da Coccaglio cappuccini.</i>]
</p>

<p>
Giovanni Cadonici veneziano,
canonico di Cremona, fece la <i>Sovranità temporale e lo spirito della
Chiesa e de' sovrani</i>, stampato a Pavia con prefazione dello Zola, e voleva
il clero si sottomettesse incondizionatamente ai principi, e pregasse per
loro quand'anche tiranni, giusta formole adottate ne' primi tempi e soppresse
nel medioevo, ma conservatesi ne' messali ambrosiano e mozzarabo<a class="tag" id="tag485" href="#note485">[485]</a>.
Giambattista Guadagnini (1722-1806) parroco di Cividale in Val Camonica,
uno de' maggiori campioni del giansenismo, da Molino passato a
Giansenio, sostenne in pubbliche dispute contro i Domenicani la dottrina
di sant'Agostino, difese il Tamburini, e fece una quantità d'articoli e
libretti sulle quistioni d'allora, com'erano <i>Diatriba de antiqua paroeciarum
origine; Della pretesa infallibilità de' giudizj di Roma: Difficoltà
sopra l'esercizio della Via Crucis; Dello stato de' bambini morti
senza battesimo; L'unico vero giansenista scoperto e confutato; Sul celibato
ecclesiastico; Diritto della civil podestà sopra il matrimonio; Falsità
dell'asserta lega de' teologi antimolinisti e verità della lega dei molinisti
coi moderni filosofi</i>. La <i>Vita</i>, o piuttosto apologia <i>di Arnaldo</i>, nella quale
tende a difendere se stesso, mostrandolo puro d'eresie, e modello di zelo
ardente e fin prudente, è libro senza bellezza nè verità, asserendo fatti
falsi, avventurando congetture. Forse erano più ardite le opere che lasciò
manuscritte, cioè <i>Riflessioni sopra la caduta del principato temporale del
papa, e in conseguenza della così detta corte ecclesiastica di Roma. — Sonata
seconda del tamburino sopra il tamburo in proposito del diritto
della podestà civile sopra il matrimonio. — Postille al catechismo di Pistoja</i>,
contro del quale Francesco Gusta avea scritto la <i>Difesa del Catechismo
del venerando cardinal Bellarmino</i> (Venezia 1799). Esso Guadagnini
sostenea pure che i casi riservati possono assolversi anche da semplici
confessori senza delegazione superiore; teoria pur fiancheggiata da Luigi
Litta, da Giorgio Sicardi ed altri; e confutata da Giovanni Battista Locatelli
Zuccala <i>De potestate præsbiterorum in administratione sacramenti
pænitentiæ</i>, e da Vincenzo Bossi <i>Osservazioni teologiche e critiche sopra la
diatriba della validità dell'assoluzione</i>, ecc. Brescia 1793.
</p>

<p>
Gian Lorenzo Berti di Serravezza agostiniano (1696-1766), professore a
Pisa, pubblicò una teologia (<i>De theologicis disciplinis</i>, Roma 1739 e 1745)
che dovesse servire di testo nelle scuole degli Agostiniani. Fulgenzio Bellelli,
agostiniano di Napoli (-1742), avea pure pubblicato <i>Mens Augustini de
<span class="pagenum" id="Page_469">[469]</span>
statu creaturæ rationalis ante peccatum</i>, e <i>Mens Augustini de modo reparationis
creaturæ post lapsum, adversus bajanam et jansenianam hæresim</i>,
dove presumeva conciliar la dottrina del vescovo d'Ippona colla bolla <i>Unigenitus</i>.
I due teologi parvero puzzare di giansenismo, e Saleon, vescovo di
Rhodes poi di Vienne, pubblicò contro di loro il <i>Bajanismus redivivus</i> e
<i>Jansenismus redivivus</i> (1745), esortando Benedetto XIV a farli condannare.
Ma la congregazione cui il papa ne demandò l'esame, non confermò l'accusa;
e all'insistenza del Saleon il Berti oppose <i>Augustinianum systema de gratia,
de iniqua bajanismi et jansenismi erroris in simulatione vindicatum</i> (1749).
Languet, arcivescovo di Sens, si unì al Saleon per ribattere anche questa
opera, fin minacciando il papa se non proibisse quel veleno; il Berti replicò,
e la controversia restò a questo punto, non avendo il papa voluto condannarlo.
Nel 1769 e 70 stamparonsi tre <i>Lettere d'un dottore della facoltà
teologica di Parigi</i>, attribuite al dottor Riballier, dove è esposta la dottrina
del Berti e del Bellelli, mostrando che il sistema degli agostiniani
d'Italia differisce da quel degli appellanti francesi, i quali pretendeano
francheggiarsi del loro voto. D'opinioni variò il Berti anche nella sua
<i>Storia ecclesiastica</i> in sette volumi. Uno scritto pei Lucchesi contro alcune
pretensioni del papa gli attirò un severo rimprovero, che dissero
causasse il colpo d'apoplesia, pel quale languì fin alla morte.
</p>

<p>
Aggiungeansi i giureconsulti Gaetano Argento, Nicola Capasso, il Conforti,
il De Gubernatis, il Melanede, il Pensabene, il Bianchi, il De Marco
sistematicamente avversi alla curia romana per emancipare i re, pur protestando
non solo riverenza al dogma, ma al papa come depositario dell'inalterabile
verità; cavillosi non protestanti. Ne derivò gran turbamento
nelle singole chiese: alcuni vescovi riprendeano o sospendeano qualche
prete, e questo passava per martire: talvolta uno sospeso continuava
l'esercizio del culto e la cura delle anime come nulla fosse: in occasione
delle visite pastorali, alcuno non lasciavasi trovare in casa: ogni provedimento
dava occasione a dicerie, a libelli, a recriminazioni sui giornali.
</p>

<p>
Quanti campioni, altrettanti ebbe oppositori la scuola giansenistica, appoggiati
dalla condanna che le lanciò Clemente XIII. Tale Giovanni Marchetti
da Empoli, autore di note alla storia del Fleury e di <i>Annotazioni pacifiche</i>
al vescovo Ricci; Giannantonio Bianchi lucchese, teologo e giurista che
confutò passo a passo il Giannone (<i>Vedi nota</i> 11 <i>del Discorso</i> LIII); i padri
Lagomarsini, Sangallo, Raimondo Corsi fiorentino, Camillo Almici bresciano<a class="tag" id="tag486" href="#note486">[486]</a>,
i fratelli Ballerini veronesi, che delle decretali di Isidoro mostrarono
essere false, esser di poca importanza, e che la frode venne di Germania;
il Noghera valtellinese; il gesuita Luigi Mozzi bergamasco (-1813) che
diede una storia dello scisma di Utrecht (1785) e delle rivoluzioni della
Chiesa (1787); il padre Fortunato Majoni da Brescia, buon filosofo e matematico
che fece <i>Jansenii systema de medicinali gratia Christi methodice expositum
<span class="pagenum" id="Page_470">[470]</span>
ac theologice confutatum</i>. L'abate Luigi Cuccagni, rettore del
Collegio irlandese, incessantemente impugnò il collega Tamburini, e nelle
<i>Lettere pacifiche</i> (19 maggio 1780) lo taccia di scarseggiare d'erudizione,
e più se non avesse «l'elemosina del signor Zola». Il cardinale Agostino
Orsi (1692-1761), teologo di San Marco in Firenze, diede una <i>Storia
ecclesiastica</i> che in ventun volumi arriva appena al 600 di Cristo, confutando
Bossuet e Fleury nelle opinioni antipapali: e non è superfluo il
notare come la recente storia del Rohrbacher usi moltissimo e spesso
copii quella del nostro, tantochè nella versione italiana non si ebbe che a
riprodurre il testo dell'Orsi. In molte dissertazioni contraddice spesso i
Gesuiti: ed oltre quelle sul <i>Giudizio irreformabile di fede, della Podestà
del papa sui Concilj generali, dell'Infallibilità del pontefice</i>, è capitale
per documenti e per argomentazioni l'<i>Origine del dominio e sovranità
del pontefice</i>. Gian Vincenzo Patuzzi domenicano di Verona (1700-1769)
scrisse la <i>Difesa di san Tommaso; dello stato futuro degli empj: la difesa
della storia del probabilismo del Concina; la regola delle azioni umane
nella scelta delle opinioni</i>, e altre scritture sul probabilismo, sempre combattendo
la morale lassa, di cui incolpava anche il Liguori.
</p>

<p>
Gravina Giuseppe, Maria gesuita di Palermo (1702-1780), scrisse sul probabilismo
e contro i Giansenisti, e sul numero degli eletti, che crede molto
maggiore che quello dei reprobi, appoggiandosi a rivelazioni apocrife.
Quest'opera, messa all'indice, faceva seguito a una <i>dissertazione sul Paradiso</i>
di Benedetto Plazza gesuita di Siracusa, il quale confutò la <i>Regolata
devozione</i> del Muratori.
</p>

<p>
Il Traversara di Faenza fece <i>le dottrine del preteso secolo illuminato <span class="scp">XVIII</span>
intorno la gerarchia e la disciplina ecclesiastica confrontate colle dottrine
del tenebroso secolo <span class="scp">XIV</span></i>, alludendo a Marsiglio da Padova che avea
conteso non valere i decreti del papa <i>absque concessione legislatoris
humani</i>.
</p>

<p>
Antonio Valsecchi veronese diede <i>I fondamenti della religione, e fonti
dell'impietà; La religione vincitrice; La verità della Chiesa cattolica
romana</i>. Giovanni Vincenzo Bolgeni di Bergamo (1733-1811), dopo la
soppressione de' Gesuiti fatto da Pio VI teologo penitenzierie, scrisse varie
opere polemiche<a class="tag" id="tag487" href="#note487">[487]</a>, impedì una correzione che a Pavia volea farsi al
catechismo del Bellarmino; e paragonò i Giansenisti ai Giacobini; ma
avendo difeso il giuramento che la repubblica romana esigeva dagli impiegati,
eccitò indignazione, e dovette ritrattarsi avanti al conclave raccolto in
Venezia<a class="tag" id="tag488" href="#note488">[488]</a>.
</p>

<p>
Il domenicano Tommaso Mamachi di Chio, nella propria casa a Roma teneva
una specie d'accademia, ove discutere gli argomenti d'attualità, e
scrisse sopra molti punti d'erudizione ecclesiastica, fra' quali <i>la Pretesa filosofia
dei moderni increduli; Epistola ad J. Febronium de ratione regendæ
<span class="pagenum" id="Page_471">[471]</span>
christianæ reipublicæ, deque legitima romani pontificis auctoritate.</i> Fu
maestro del sacro palazzo, e diresse il <i>Giornale Ecclesiastico</i>, cominciato a
Roma il 1788 per sostenere i diritti papali in contrapposto alle <i>Novelle
ecclesiastiche</i> di Parigi, al <i>Giornale letterario de' confini d'Italia</i>, agli
<i>Annali ecclesiastici</i> di Firenze<a class="tag" id="tag489" href="#note489">[489]</a>.
</p>

<p>
Fu de' più battaglieri Francesco Zaccaria di Poppi gesuita (1714-95), che
girando a predicare, raccolse molti documenti ignoti e li pubblicò; assistette
i suoi confratelli nelle polemiche; ai Bollandisti somministrò molte
notizie, e più di cento opere lasciò, di cui in Francia bruciaronsi alcune.
Quasi intaccassero le libertà gallicane e la fedeltà al sovrano. La sua <i>Storia
letteraria d'Italia</i>, specie di giornale, è una delle migliori fonti, benchè
giudichi spesso a passione, e gli abbia attirato un'infinità di nemici. Oltre
la <i>Storia polemica del Celibato</i> (1774), la <i>Denunzia solenne fatta alla
Chiesa, e ai principi cattolici di un anticristiano e impudentissimo scartafaccio
stampato in Italia colla falsa data di Londra, e intitolato: «Il
dominio spirituale e temporale del papa, o siano Ricerche sul vicario di
Gesù Cristo e il principe di Roma»</i> (1782), dobbiamo memorare principalmente
il suo <i>Antifebronio</i> [L'Antifebronius dello Zaccaria fu riprodotto testè nel Cours compléte de théologie de
l'abbé Migne. T. <span class="scp">XXVII</span>] in quattro volumi in italiano (1770) e in
latino (1771), poi più ordinato il <i>Febronius abreviatus cum notis</i>, ove
dichiara: «Il monarcato del papa sostengo, non dispotico nella Chiesa,
non qual lo fingono Febronio e suoi, ma stretto fra certi limiti, quale
ce lo mostrano le sacre pagine e la tradizione»<a class="tag" id="tag490" href="#note490">[490]</a>.
</p>

<p>
Il secolo nostro men che mai ha diritto di meravigliarsi se intitolavansi
liberali quei che fiancheggiavano l'assolutismo dei re, e che trovavano favore
principalmente dai principi austriaci di Lombardia e di Toscana. Tali
erano in generale i legulej per abitudine antica, i magistrati per desiderio
di soperchiare; il bel mondo per ispasso. A gloria d'essi austriaci mancava
che anche i vescovi contrafacessero al papa, e in fatto al congresso di Ems
i prelati di Germania, sotto la presidenza dei principi elettori del Reno e
del primate di Salisburgo, auspice Giuseppe II, clamorosamente contrastarono
di giurisdizioni con Pio VI. Volle imitarli l'Italia.
</p>

<p>
La vicinanza della Toscana agli Stati Pontificj avea moltiplicato i punti di
contatto, e in conseguenza di conflitto fra i due Governi; e il liberalismo
di que' ministri si pompeggiava nel sottrarre facoltà a Roma per arrogarle ai
principi. Fin il debole Gian Gastone, ultimo de' Medici, avea proibito all'arcivescovo
Martelli di pubblicare il sinodo diocesano, e intimavagli che «non
può ingerirsi che nel mero spirituale, e non vogliamo proceda contro i
laici con pene temporali, per qualunque titolo potesse allegare». Francesco
di Lorena, ispirato da Giulio Ruccellaj<a class="tag" id="tag491" href="#note491">[491]</a> capo della giurisdizione e avversissimo
alle pretensioni ecclesiastiche, limitò gli acquisti delle manimorte,
tolse al sant'Uffizio la censura dei libri, e ne' processi gli aggiunse due
assessori.
</p>

<p>
<span class="pagenum" id="Page_472">[472]</span>
Pure al nunzio competevano sempre la giurisdizione ecclesiastica, il conceder
alcune indulgenze e dispense per peccati occulti o casi riservati e per
mangiare grasso, il commutare voti, legittimare spurj, vendere o livellare
beni ecclesiastici, ed altri attributi che pareano incomportabili colle nuove
idee del potere principesco. Pietro Leopoldo, aspirando alle lodi dei Giansenisti
e de' filosofi, tolse ad imitare suo fratello Giuseppe II, il cui distintivo fu
l'avversione al clero<a class="tag" id="tag492" href="#note492">[492]</a>: sicchè pose la mano negli ordinamenti della Chiesa
con ruvidezza e dispregio; cassò il tribunale di nunziatura e l'immunità
de' beni ecclesiastici, gli asili, il mendicare; abolì duemilacinquecento confraternite,
tutti gli eremi e molte fraterie, tra cui, con comune dispiacere, i
Barnabiti, che applicavansi all'istruzione con gran soddisfazione de' genitori;
limitò le monacazioni; vietò i pellegrinaggi e qualunque pubblica devozione
non autorata dal Governo, e le esteriorità nelle esequie, e il pubblicare le
censure contro chi mancasse al precetto pasquale; modificò le curie vescovili;
dispose del patrimonio delle chiese; mutò destinazione a pii lasciti, ne vendè
i beni, restrinse le parrocchie, istituì un'amministrazione del patrimonio
ecclesiastico, preseduta dal Ricci, al quale pure concesse alcuni conventi, di
cui avea soppressi i monaci; regolò le dispense matrimoniali, l'età della
monacazione, e i voti e la clausura; ai parroci, eletti tutti per concorso e con
una stabile congrua, i vescovi comunicassero le facoltà de' casi riservati; i
vicarj generali dovessero ogni tre anni approvarsi dal principe; nessun
decreto valesse senza l'<i>exequatur</i> governativo; ne' dubbj come ne' bisogni i
vescovi si volgessero a lui, tutto disposto ad esaudirli, ma non prendessero
mai ingerenza nel governo.
</p>

<p>
In queste innovazioni era contrariato dall'arcivescovo di Firenze<a class="tag" id="tag493" href="#note493">[493]</a>, ma
quando leggiamo il tono dimessissimo con cui questi esponeva le sue querele
anche in materia di tutta competenza ecclesiastica<a class="tag" id="tag494" href="#note494">[494]</a>, ci rallegriamo che
persecuzioni più apertamente illiberali abbiano restituita oggi al vescovado
la dignità, che ipocrite protezioni gli avevano sminuita.
</p>

<p>
Di rimpatto il granduca era ispirato, o piuttosto secondato dal Ricci
vescovo di Pistoja, che finamente adulando, gl'insinuava di far valere l'onnipotenza
regia. Dico fina adulazione il rimpianger i tempi di Teodosio,
quando il «popolo, meglio inteso de' diritti, o vogliam dire dei doveri di
un sovrano verso le cose e le persone ecclesiastiche, lo chiamavano e lo riguardavano
come vescovo esteriore. La calamità dei tempi ha fatto scordare
questi titoli... e poichè ella vuol regnare più sul cuore che sul corpo dei
sudditi, niuna cosa tanto è in cui le bisogni persuaderli, quanto in ciò che
appartiene alla religione». E soggiunge: «Quanto alle materie (delle riforme)
l'altezza vostra non ci troverà cosa che non sia di sua competenza:
o sono canoni proprj della Chiesa, fatti nei generali o particolari Concilj,
o sono cose che riguardano la esteriore disciplina. In tutti i casi all'altezza
vostra conviene come protettore e difensore della Chiesa il rammentare e
<span class="pagenum" id="Page_473">[473]</span>
proteggerne i canoni, e come sovrano lo stabilire quello che il bene di
essa richiede».
</p>

<p>
Con ciò gli attribuiva anche la potestà di abrogare i canoni, e stabilirne
dei nuovi, quando lo richiedesse il bene della Chiese! «Solo dai buoni
studj (aggiunge) può sperarsi una felice rivoluzione negli Stati; finchè gli
studj saranno fatti secondo il sistema fratino, e secondo le mire della Corte
romana, i sudditi saranno ignoranti e superstiziosi, e addetti a Roma... Si
è dunque creduto bene l'ingiungere (negli studj) l'obbligo di tenere la massima
importantissima della indipendenza della potestà temporale dallo spirituale.
Se vostra altezza ha queste, può dire di aver tutto quello che è
necessario perchè sia ben ricevuta ogni riforma ecclesiastica».
</p>

<p>
Allorchè Pio VI si lamentò che il Ricci, nel turpe processo delle monache
pistojesi, avesse dato pubblicità a impudicizie, che era carità o
prudenza ricoprire, Leopoldo chiamossene offeso, e dal ministro Piccolomini
fecegli scrivere, sperava che, «fatte migliori riflessioni, darebbe
ad esso prelato qualche contrassegno di propensione, e al granduca qualche
motivo di essere meno disgustato dell'avvilimento in cui vede che
la Corte romana riduce i vescovi quando non sagrificano col proprio
dovere i loro diritti, per lasciare tutta l'estensione a quelli che Roma
pretende»<a class="tag" id="tag495" href="#note495">[495]</a>.
</p>

<p>
Tale linguaggio al papa cattolico potea tenere allora un arciduca d'Austria,
che poi al teologo ducale scriveva essere «Stanca sua altezza reale del mal
umore, animosità e contegno molto strano, col quale il santo padre tratta
gli affari della Toscana». Tanto bastava per farlo applaudire dai liberalastri.
I <i>Punti di vista, da S. A. R. spediti a tutti i vescovi della Toscana</i>
sotto il 26 gennajo 1786, sono una specie di pastorale, dove esso ingiunge
loro di convocare ogni due anni sinodi diocesani, in cui esaminare
varj punti, fra' quali, introdurre migliori libri di devozione, impedire
tanti giuramenti, anche ne' tribunali; se espurgare i breviarj dalle legende
false o erronee; se amministrare i sacramenti in vulgare; se restituire
l'elezione de' parroci al popolo, il quale scelga tre elettori, che coi parroci
anziani del distretto presentino al vescovo il soggetto; il clero sia
educato uniformemente: si formino molti libri ad uso dei parroci, a' quali
raccomandansi la <i>Regolata devozione</i> del Muratori, la <i>Storia ecclesiastica</i>
di Bonaventura Racine, noto portorealista; il corso di teologia morale del
Tamburini; i <i>Costumi degli Israeliti e de' Cristiani e i Discorsi sulla
storia ecclesiastica</i> del Fleury; dove si noterà non trovarsi indicate le
<i>Istruzioni</i> di san Carlo. Proponeasi pure che tutti si conformassero alle
dottrine di sant'Agostino sopra la Grazia. E perchè non restasse dubbia
l'intenzione, il quinto punto esprimeva doversi «rivendicare all'autorità
de' vescovi i diritti originarj loro, statigli usurpati dalla Corte romana abusivamente».
</p>

<p>
<span class="pagenum" id="Page_474">[474]</span>
Non è da credere che tutti accettassero questi punti colla sbadataggine dei
tempi, in cui i caratteri sono snervati; ed oltre i molti opuscoli stampati
«in Ferrara, in Assisi, in Roma, non contro il Ricci solo, ma contro il gran
duca e la maestà dell'imperatore, e col ministero de' frati divulgati per tutta
Italia»<a class="tag" id="tag496" href="#note496">[496]</a>, nell'archivio Ricci trovammo delle controsservazioni di granpeso
(al Nº 28); fra il resto mostrando che sant'Agostino è degno d'ogni venerazione,
ma la Chiesa non riconosce l'infallibilità in nessun dottore dopo gli
apostoli. I vescovi di Colle e di Chiusi obbedirono, raccogliendo subito i sinodi
diocesani, e decretandovi secondo l'ispirazione del granduca; ma quello che
il Ricci adunò, segnò gran posto nella storia ecclesiastica col titolo di sinodo
di Pistoja. V'invitò quanti in Italia favorivano il partito che diceasi regalista;
quali il genovese Eustachio Degola (1761-1826) difensore di frà Paolo, e
dappoi amico del famoso vescovo Gregoire e compilatore degli <i>Annali politico
ecclesiastici</i>, ove sosteneva la religione esser fondamento della libertà<a class="tag" id="tag497" href="#note497">[497]</a>:
Vittorio Sopransi milanese carmelitano, critico severo delle omelie del vescovo
Turchi; il Pujati suddetto, professore a Brescia e a Padova, autore di
moltissimi opuscoli e traduzioni sulle controversie del giorno<a class="tag" id="tag498" href="#note498">[498]</a>; i fratelli
Cestari, l'orientalista padre Giorgi, il torinese Gautieri filippino, l'astigiano
Vallua, Benedetto Solari vescovo di Noli, il Cadonici di Cremona, i bresciani
Guadagnini, Zola, Tamburini; Martin Natali professore al portico teologico
di Pavia; i toscani abate Tanzini di Firenze, Fabio de Vecchi di Siena,
Ricasoli<a class="tag" id="tag499" href="#note499">[499]</a> ed altri, ne' cui scritti innumerevoli<a class="tag" id="tag500" href="#note500">[500]</a> non mancano le cognizioni
teologiche, nè le storiche nè le sociali, bensì l'elevazione interiore e
quello spirito di carità e rispetto filiale che si vorrebbe sempre nelle quistioni
ecclesiastiche.
</p>

<p>
Presidente al concilio il Ricci, vicepresidente Giuseppe Paribeni professore
dell'Università: il Tamburini, promotore e anima di quel sinodo, disse
l'orazione inaugurale, e col Palmieri ebbe l'incarico di redigere i decreti. Si
cominciò col recitare i salmi <span class="scp">LXVIII</span> <i>Salvum me fac</i> e <span class="scp">LXXVIII</span> <i>Deus venerunt
gentes</i>; del resto ogni passo fu dato sulle orme degli appellanti francesi.
È superfluo dire che ciascun punto vi era discusso con gran varietà, e
da taluni con un'audacia che strisciava all'eresia; e si faceano correzioni,
variazioni, proteste.
</p>

<p>
Molto vi si dissertò sopra la natura e gli effetti della Grazia, e furono
accettate le dottrine che attribuivansi a sant'Agostino, e la fede esser la
prima grazia, proposizione condannata dalla bolla <i>Unigenitus</i>: adottando
secondo Bajo e Quesnel, la distinzione dei due stati e due amori, l'impotenza
della legge di Mosè, la dilettazione dominante della Grazia e l'onnipotenza
sua, e la poca efficacia del timore. L'indulgenza assolve solo da penitenze
ecclesiastiche, e il tesoro soprarogatorio de' meriti di Gesù Cristo e la sua
applicazione ai defunti son invenzioni degli scolastici: come è baja il limbo
de' bambini.
</p>

<p>
<span class="pagenum" id="Page_475">[475]</span>
Per la confessione è abolita la riserva de' casi: e la scomunica non ha
altra efficacia che esterna.
</p>

<p>
Intorno all'Eucaristia si fece un'estesa e sviluppatissima professione. «E
poichè si è introdotta nel popolo la falsa opinione che quelli che somministrano
ad un prete una elemosina colla condizione che questo celebri una
messa, percepiscono dal sacrificio un frutto speciale, il sinodo comanda ai
parroci d'insegnare al lor gregge che il sagrificio della messa è d'infinito valore,
ma che l'applicazione dei frutti di esso dipende da Dio, e che la maniera
di parteciparvi maggiormente si è di unirsi con ferma fede e con spirito
penitente e acceso di carità col sacerdote nell'offrirlo; che essi avranno il
merito dell'elemosina quando l'abbiano fatta per spirito di carità; poichè
Dio non riguarda il dono, bensì la pietà del donatore».
</p>

<p>
Nel matrimonio pregavano il granduca a dichiararlo contratto civile, ma
metteano la necessità della benedizione, che conferisce la grazia necessaria
a sostenere il peso conjugale. I principi possono stabilirvi impedimenti.
</p>

<p>
Nelle sette sessioni fu decretato che i vescovi sono vicarj di Cristo, non
del papa; e da Cristo immediatamente tengono le facoltà per governare la
loro diocesi, onde non si può nè alterarle nè impedirle: anche i semplici
preti hanno voce deliberativa nei sinodi diocesani, e al pari del vescovo decidono
in materia di fede. La Chiesa non può introdurre dogmi nuovi, nè
i suoi decreti sono infallibili se non in quanto conformi alla sacra scrittura
e alla tradizione autentica.
</p>

<p>
Nelle chiese vi abbia un unico altare, non quadri che rappresentino la
santissima Trinità in attitudine mondana; non si veneri un simulacro più che
l'altro; non il cuore carneo di Cristo; facciasi in vulgare la liturgia e tutta
ad alta voce. Ogni fedele deve leggere la sacra scrittura, a tal fine volgarizzata.
Proponeasi di ridurre i monaci a un Ordine solo, ed escludere i voti
perpetui.
</p>

<p>
Il capo X versa tutto sul giuramento, ed è notevole come il Ricci, proponendo
poi una legge pel granducato dicesse: «Non è parso conveniente
introdurre il giuramento di fedeltà de' vescovi. Ogni suddito è astretto a
questa fedeltà e soggezione al suo principe anco per dovere di coscienza:
l'obbligo è più forte per un vescovo»<a class="tag" id="tag501" href="#note501">[501]</a>.
</p>

<p>
Repudia molte definizioni dogmatiche degli ultimi secoli, quali abusi
d'autorità che la divina provvidenza ha permessi per tentazione e prova dei
suoi servi; sarebbe nuovo abuso dell'autorità il trasportarla oltre i confini
della morale e della dottrina, estendendola a cose esteriori, e colla forza
esigendo quel che dalla persuasione e dal cuore dipende, attesochè il divino
Redentore ha ristretto tutte le facoltà della Chiesa allo spirito. Qualvolta
i pastori travalichino questi limiti, perdono il diritto alla assistenza
promessa, e le loro determinazioni sarebbero usurpazioni, atte a seminare
scandalo e divisione nella società<a class="tag" id="tag502" href="#note502">[502]</a>.
</p>

<p>
<span class="pagenum" id="Page_476">[476]</span>
Si accettavano le quattro proposizioni della Chiesa gallicana, includendole
nel decreto <i>De fide</i>, e i dodici articoli del cardinale Noailles: approvaronsi
le riforme introdotte dal granduca e dal Ricci, e si prescrisse il catechismo,
allora pubblicato dal Montazet arcivescovo di Lione. La professione di fede
doveva essere siffatta:
</p>

<p>
«Io credo e confesso con ferma fede tutti gli articoli del simbolo degli
apostoli. Ammetto e abbraccio con tutta fermezza le tradizioni degli apostoli
e della Chiesa, con tutte le osservanze, usi e canoni di quella. Ricevo la
sacra scrittura secondo il senso che ha sempre tenuto e tiene la nostra
santa madre Chiesa, alla quale appartiene il giudizio e le interpretazioni,
e giammai non la prenderò nè la esporrò che secondo il comune consenso
de' padri. Confesso i santi sacramenti della nuova legge, istituiti da nostro
signor Gesù Cristo: ricevo inoltre e ammetto le cerimonie approvate e
usate dalla Chiesa nell'amministrazione di questi sacramenti. Io professo
che nella santa messa si offerisce a Dio un sagrifizio vero, che è propiziatorio
per vivi e per morti; e che nel sacramento dell'Eucaristia sono realmente,
veramente e sostanzialmente il corpo, il sangue, coll'anima e
divinità del nostro salvatore Gesù Cristo, e che in quello è fatta una conversione
di tutta la sostanza del pane nel corpo, e di tutta la sostanza
del vino nel sangue; la quale conversione viene chiamata dalla Chiesa
transustanzazione. Confesso inoltre che sotto una delle specie si prende e si
riceve Gesù Cristo tutto intero, e il suo vero sacramento. Credo che vi ha
un purgatorio, e le anime che vi si ritrovano possono essere sollevate dai
suffragi e dalle buone opere de' fedeli. Che si debbono invocare i santi e
venerare le loro reliquie, e le loro immagini. Confesso che nostro Signore
ha lasciato nella sua Chiesa la facoltà di assolvere dai peccati, per enormi
che possano essere, e di accordare le indulgenze. Io riconosco la santa
Chiesa cattolica apostolica romana essere la padrona e la madre di tutte le
chiese, e prometto e giuro obbedienza al pontefice romano, successore di
san Pietro principe degli apostoli e vicario di Gesù Cristo. Io faccio professione
di tutto quello che è stato determinato dai Concilj generali, e massime
dal sacro Concilio di Trento intorno al peccato originale e alla giustificazione.
E insieme detesto, riprovo e condanno quanto è contrario a
quelli, e generalmente tutte le eresie che furono condannate dalla Chiesa,
protestando che io voglio vivere e morire nella fede che abbraccio presentemente
mediante la grazia di Dio. Ciò prometto e giuro; e così mi ajuti
Iddio e i suoi santi evangelj, che io tocco».
</p>

<p>
Il granduca, nella circolare 26 gennajo 1786 chiariva di «considerare
come suo primo e principale dovere il procurare che l'esercizio della nostra
santa religione sia purgato dagli abusi e pregiudizj e da tutto ciò che impedisce
che la medesima venga ricondotta alla sua vera e giusta perfezione,
semplicità e splendore». Pertanto dalla real villa di Castello seguitava
<span class="pagenum" id="Page_477">[477]</span>
con giornaliera sollecitudine ogni passo del sinodo: allontanò il Marchetti ed
«altri imbroglioni» che poteano mettere di mezzo le pretensioni romane:
traeva ragione di rallegrarsi dal vedere i più attenersi puntualmente alla sua
circolare, e sebbene non mancava chi resistesse, stimò potersi fidare a convocare
un Concilio nazionale, cioè di tutta la Toscana, per fissare stabilmente
e uniformemente in tutto lo Stato uno piano uniforme di dottrina e di disciplina
ecclesiastica. Diffidavano dell'esito le persone meglio avvedute, e nominatamente
il senatore Gianni, il più liberale fra' consiglieri del granduca,
ma per disporlo lo persuase che nel 1787 chiamasse i tre arcivescovi e quindici
vescovi nel palazzo Pitti ad una conferenza preparatoria ove potessero
menare consultori e canonisti, purchè non frati<a class="tag" id="tag503" href="#note503">[503]</a>. Ivi pure il Ricci propugnava
continuo le dottrine giansenistiche, presentava come modello il
sinodo scismatico di Utrecht del 1663, ed esortava i vescovi a imitarlo,
accettando i curati come giudici, e premuniva contro gli intrighi della
Corte di Roma che adoprerà i monaci e il nunzio per mandare l'opera a
vuoto, attribuiva ogni autorità al principe, o almeno agguagliavala a
quella del sinodo tridentino col professare che si operava «in conformità
di quanto ha prescritto quel sinodo, e degli ordini e istruzioni sovrane
veglianti nel granducato».
</p>

<p>
Ma non vi trovò tanta adulazione come a Pistoja, e savj oppositori non
lasciarongli attuare i progetti: e il granduca sciogliendo l'assemblea, con
severe parole non dissimulò ai vescovi d'andare poco soddisfatto perchè
avessero secondato le sue intenzioni.
</p>

<p>
«Calvino invade l'Italia», diceano i timorati. «Finalmente si vedrà repressa
la tracotanza de' papi», diceano i regalisti. Ma da una parte molti
ecclesiastici repugnavano al preteso ripristino de' vescovi negli antichi diritti
e al nuovo giuramento; dall'altra sulla scena, fra vescovi e cortigiani,
intrometteasi un attore nuovo, quel che a vicenda si divinizza col nome di
popolo, si vilipende col titolo di vulgo. Nelle Fiandre si era esso furiosamente
levato contro le innovazioni religiose, introdotte colà pure da Giuseppe II,
oltraggiò i professori del nuovo seminario, ruppe alfine in aperta
rivolta. Anche in Toscana, mentre i discoli buffoneggiavano quelle controversie<a class="tag" id="tag504" href="#note504">[504]</a>,
il popolo, affezionato alla religione degli avi, di sinistro
occhio avea guardate quelle riforme del Ricci; il quale, gonfiato dall'aura
principesca, facea recitare in vulgare i salmi, cambiava il <i>fructus ventris</i>
nell'<i>Ave Maria</i>, alle litanie della Beata Vergine sostituiva quelle di Gesù,
levava gli ornamenti preziosi dalle chiese, spogliando il culto del suo splendore
e interrompendo pratiche care alla pietà, quale la funzione della notte
di Natale. Quando si celebrò in italiano, e il prete alla fine si voltò a cantare
«Andate, la messa è finita», fu uno scoppio di risate; scoppio d'indignazione
nell'udir battezzare «per Dio vero, per Dio santo». I libri di pietà
da lui raccomandati, stracciavansi e si gettavano negli immondezzaj: sulle
<span class="pagenum" id="Page_478">[478]</span>
pareti scrivevansi ingiurie, e si trovò appiccicato alla porta del duomo un
cartello con <i>Orate pro episcopo nostro eterodoxo</i>.
</p>

<p>
Il Ricci aggiunge che s'insinuava <i>non apertamente ma sordamente</i>
l'insubordinazione contro Leopoldo, quasi camminasse sulle traccie d'Enrico
VIII, «il che però non fu chiaramente detto»: che s'attentò fin alla
vita del vescovo: insinuazioni solite de' partiti, e che l'onest'uomo disdegna,
ma che davano pretesto di ricorrere alla protezione sovrana, e d'ottenere
guardie e castighi. Essendosi poi sparso che il vescovo volesse togliere dalla
cattedrale di Prato l'altare ove si presta particolare venerazione alla cintola
della Beata Vergine, que' plebani tumultuarono, e il 20 maggio dell'87 invasero
la chiesa, cantando e sonando nei modi che il Ricci proibiva; arsero
il trono e gli stemmi di questo, e i libri portanti novità; riposero in venerazione
le reliquie ch'erano state sepolte, e sepellirono invece le pastorali
del Ricci; e in onta di lui si diedero a fare processioni e litanie e venerare
le immagini.
</p>

<p>
La popolaglia non si ferma a mezzo nelle sue dimostrazioni; la <i>fiera sollevazione</i>
usò sgarbi a chi più si era appassionato nelle novità, e son curiose
le lettere ove essi ragguagliano il vescovo degl'insulti che ricevettero. Il
granduca, professando «di non aver la minima paura, e che il Governo volea
procedere col massimo rigore», represse i riottosi, e ventotto volle puniti in
pubblico colla frusta, ventuno condannati alla reclusione e sette alla milizia;
esprimendo non facea di peggio per condiscendere al Ricci.
</p>

<p>
Questi era rimasto immune, ma non convertito; nè il fu dalla bolla dogmatica
<i>Auctorem fidei</i> del 28 agosto 1794, ove Pio VI condannava ottantacinque
proposizioni di quel sinodo, di cui sette qualificava eretiche. Tali
erano: essersi offuscate le dottrine e la fede di Cristo; la podestà esser data
alla Chiesa, e dalla Chiesa riceverla i ministri; esser abusi il fôro esterno e
il potere giudiziale coattivo della Chiesa; il vescovo ricevere da Dio tutti i
diritti occorrenti a reggere la diocesi, a giudicarvi, a riformarne le consuetudini
e le esenzioni, nè questi diritti potersi alterare o impedire: le riforme
eseguirsi in sinodo dal vescovo e dai parroci con voto deliberativo; essere
stato costume de' secoli migliori che i decreti e le definizioni anche de' Concilj
non fossero accettate se non coll'approvazione del sinodo diocesano.
</p>

<p>
Altre proposizioni si notavano come erronee, sovversive della gerarchia
ecclesiastica, false, temerarie, capricciose, ingiuriose alla Chiesa e alla sua
autorità, conducenti al disprezzo dei sacramenti e delle pratiche sante
offensive alla pietà de' fedeli: e a ciascuna proposizione si indica il motivo
della riprovazione, o perchè già condannata in Wiclef, in Lutero, in Bajo,
in Quesnel, in Giansenio, o perchè opposta ai decreti di Trento, o lesiva
dei diritti de' Concilj generali.
</p>

<p>
Vaglia il vero, se ogni sinodo diocesano si arrogasse di definire sulla
podestà, sul dogma, sulla disciplina, ove sarebbe più l'unità ecclesiastica?
<span class="pagenum" id="Page_479">[479]</span>
Coll'esagerare i diritti dell'episcopato, lentavansi i legami gerarchici colla
sede romana, e riducevasi il papa a nulla più che «il primo tra i vicarj
di Gesù Cristo». Com'è divino, sebben delegato, il ministero de' curati,
così asserivasi divina la loro istituzione, e quindi faceansi congiudici nel
sinodo.
</p>

<p>
Tutti i vescovi aderirono alla bolla <i>Auctorem fidei</i>, eccetto due di Toscana
e Benedetto Solari di Noli, in cui difesa scrisse un anonimo, confutato poi
dal Gerdil. E del Gerdil credeasi lavoro meditatissimo questa bolla. Prima
d'emanarla erasi invitato a Roma il Ricci per iscagionarsi; egli non v'andò;
pubblicata che fu, denunziolla al Governo toscano come attentatoria ai regj
diritti. Perocchè, abbandonato dal popolo, dai pensatori, dagli ecclesiastici,
egli s'appoggiava affatto al granduca, al Governo. Fin dal primo tempo che fu
accusato di eterodossia, aveva diretta al granduca una difesa «di quelle verità
che l'ildebrandismo chiama eresie». Al modo stesso Febronio si professava
cattolico: ma quando Roma lo condannò, il 27 febbrajo 1766, oppose che
la Corte di Vienna e auliche magistrature l'aveano approvato.
</p>

<p>
Fallita l'idea del Concilio, il Ricci propose al granduca una legge, nella
quale ordinava secondo le idee pistojesi tutto quanto concerne la Chiesa,
con arbitrio cesaresco e con sanzioni rigorose, fin a proibire a qualunque
stampatore di pubblicare libri o fogli che trattassero di tali materie<a class="tag" id="tag505" href="#note505">[505]</a>.
</p>

<p>
Stampò anche un'apologia: il granduca, ormai unico suo sostegno, mandò
in esiglio il Marchetti, autore delle <i>Annotazioni pacifiche</i>, e cercò gli autori
del <i>Dizionario Ricciano</i>, ove di sarcasmi e celie opprimevasi il vescovo;
ad istanza del Ricci fe pubblicare gli atti del sinodo; e anche dopo divenuto
imperatore, raccomandava di tenere man forte nella diocesi di Pistoja
contro gli emissarj e gli aderenti di Roma, cioè quelli che voleano ancora
esercitar le devozioni al modo avito, e sepellire i loro morti con croci e
lumi. Fatto è che il Ricci rinunziò, e il suo gregge ne fu lieto<a class="tag" id="tag506" href="#note506">[506]</a>.
</p>

<p>
Esso Ricci durava in assidua corrispondenza coi prelati che più mostravansi
avversi ai diritti papali: al conte di Bellegarde vescovo, e così al Colloredo
arcivescovo di Salisburgo offriva di diffondere le opere in quel senso;
col Gregoire consolavasi che «mercè di lui, una sacra filosofia cristiana va
a succedere alla superstizione e all'irreligione che afflissero la Chiesa di
Gesù Cristo» (10 marzo 1794): e il 14 giugno 1794 in cattivo francese «Il
papa è ora alla Certosa di Firenze. La scandalosa condotta de' suoi famigliari
contribuisce non poco ad abbattere l'opinione che il popolo ne avea.
Dio voglia fargli misericordia! la Corte che lo circonda ha altrettanto
orgoglio quanto aveva a Roma», e soggiunge che spende moltissimo,
che mangia di grasso in giorno di digiuno: «Nulla m'ha più persuaso del
cattivo stato in cui ci tuffava la bolla <i>Auctorem</i>, fatta sotto la scorta dei
Gesuiti e del metafisico Gerdil, il gran consigliere del re di Sardegna
di cui fu precettore». Vanno sull'egual tono altre lettere allo stesso.
<span class="pagenum" id="Page_480">[480]</span>
All'abate Giudici di Milano largheggia lodi perchè ama e professa la religione
senza rinunziare alla ragione e al buon senso; e gli augura lena e vigore
per difenderla dagli attacchi de' Saducei e de' Farisei moderni, che sono
tanto peggiori quanto più coperti nemici della casta sposa di Gesù Cristo.
A Ferdinando Pancieri parroco di San Vitale, nel maggio del 1794 scrive:
«Io per me non ho mai dubitato che Roma sia quella Babilonia di cui si
parla nell'Apocalisse, in Geremia ecc. Credo che lo spirito tutto carnale
di quella curia ci adombri quella prostituta, che opera il male e se ne pavoneggia.
Ma quanti secoli sono che questo scandalo regna? Chi ci dice che
cesserà?»
</p>

<p>
Ma i tempi si erano fatti grossi; la rivoluzione francese convelleva dalle
radici l'antica società; e la perpetuità cattolica trovossi a fronte coll'idea
quotidiana, il vangelo coi giornali. Mentre fin là i principi eransi adombrati
del clero come troppo favorevole al popolo, al popolo fu presentato il clero
qual sostegno dell'assolutismo; e la rivoluzione, non men dispotica dei re,
arruffò le cose religiose, e volle comandare alle coscienze. L'Assemblea
Nazionale decretò che ciascun dipartimento di Francia formasse una sola
diocesi, e ne assegnò il capoluogo; le divise fra dieci metropoli, cassando
le altre; proibì di riconoscere l'autorità d'un vescovo o metropolita,
la cui sede fosse in paese straniero; soppresse i capitoli, le collegiate,
le abbazie, i priorati, le cappellanie, i benefizj, eccetto i vescovadi e le
parrochie; ogni nuovo vescovo non s'indirizzerà al papa per ottenere la
conferma, solo scrivendogli come a capo visibile della Chiesa universale;
ma la conferma chiederà al suo metropolita o al vescovo anziano della
provincia. Stabiliva il modo d'elezione dei vescovi e dei parroci, affidata a
un corpo elettorale, abolendo i patronati laicali. Il vescovo e pastore immediato
della parrocchia episcopale, con un determinato numero di vicarj che
l'amministrino, e formino il consiglio permanente del vescovo, che senza di
loro non potrà esercitare verun atto di giurisdizione pel governo della diocesi.
Al vescovo e al suo consiglio spetta la nomina de' superiori del seminario,
che son membri necessarj del consiglio del vescovo. Al primo od al
secondo vicario della chiesa cattedrale spetta il diritto di sostenere le veci
del vescovo in sede vacante, sì per le funzioni curiali, sì per gli atti di
giurisdizione.
</p>

<p>
È questa la famosa costituzione civile, che il Thiers dice «opera dei deputati
più pii, più sinceri dell'Assemblea, senza di cui i filosofisti avrebbero
trattato il cattolicismo come le altre religioni». Così l'avessero trattato!
ma questa era un'applicazione del giansenismo, e fu dai Giansenisti proposta
e accettata come un mezzo di salvar almeno qualcosa: mentre la libertà qui
pure avrebbe prevenuto gl'immensi mali derivati da questa mostruosità di
trasformare i preti cattolici in semplici filosofi, che continuassero a dir
messa senza creder nè al vangelo nè alla Chiesa, nè alla divinità di Cristo:
<span class="pagenum" id="Page_481">[481]</span>
conservare il culto come pascolo del popolo e salvaguardia della sua moralità;
commettere cioè una grande ipocrisia, quasi fossesi conservato il fondo.
Così costringendo i preti a giurare d'essere fedeli alla nazione, alla legge,
al re, alla costituzione decretata, la Costituente obbligò gli onesti a separarsi
dalla rivoluzione, gettò la divisione nelle coscienze e negli atti, e rese necessarie
le migliaja di supplizj, che fanno ancora esecrata la memoria di
quei tempi.
</p>

<p>
Il granduca, che era passato imperatore di Germania, trovò allora la
necessità d'introdurre rigori anche nella mite Toscana, e di ristabilirvi
la pena di morte, che in placidi tempi aveva abolita<a class="tag" id="tag507" href="#note507">[507]</a>. Ma poco tardò
il torrente a valicare le Alpi, e innondare anche la beata Toscana, sovvertendovi
religione, leggi, consuetudini, pensare; il che allora come altre
volte s'intitolava liberazione.
</p>

<p>
Il popolo, colle solite ingiustizie, attribuiva a chi desiderava una novità
l'approvazione di tutte le novità; e per lui giansenista equivalse a giacobino.
Nicola Spedalieri, nel libro che gli fu fatto scrivere sui <i>diritti dell'uomo</i> intitola
un capitolo «Il favore accordato all'ipocrisia del giansenismo è mezzo
distruttivo della religione e del principato» e sosteneva che «l'idolo del
giansenismo è la democrazia, come nel governo della Chiesa, così nel governo
civile».
</p>

<p>
Il Ricci era propenso alle idee rivoluzionarie; ma sentendone l'eccesso,
pubblicò un'istruzione pastorale sopra i doveri dei sudditi, ove dice: «La
debolezza in cui nasce l'uomo, e i continui bisogni che in ogni età l'accompagnano,
ai quali senza l'altrui ajuto non può soddisfare, sono altrettante
voci, che, sempre vive nel fondo del cuore di ciascheduno, lo avvertono
incessantemente, e lo convincono essere fatto l'uomo per vivere in società.
Ma come mai gl'interessi di tutti gl'individui, che, a motivo delle passioni
che agitano l'uomo, gli uni agli altri si oppongono e si urtano assieme,
potranno essere diretti allo scopo del pubblico bene senza un capo che da
tutti indipendente e superiore a tutti, vegli al buon ordine, alla prosperità
ed alla sicurezza del corpo? Da questo così semplice principio con facile
raziocinio si ricava, che, siccome Iddio è il creatore dell'uomo, e l'autore
di quella dolce tendenza, che ha a vivere in società, così dee essere anco
l'autore della podestà dei sovrani, senza la quale la società medesima non
potrebbe sussistere. E perciò le loro persone son sacre e inviolabili, a loro
si dee rispetto e sommissione, ed alle loro leggi e ordinazioni una esatta
ubbidienza. Nè vi lasciate ingannare da qualche preteso filosofo, che sotto
il falso pretesto di amore all'umanità, rovescia i fondamenti della società
medesima, facendo i sovrani ministri del popolo e non di Dio. Poichè quantunque
la forma del governo venga originariamente dalla scelta e dal consenso
dei popoli, nondimeno l'autorità del sovrano non viene dal popolo,
ma da Dio solo. Perchè ha bensì dato Iddio al popolo la podestà di scegliersi
<span class="pagenum" id="Page_482">[482]</span>
un governo, ma in quella guisa che la scelta di quei che eleggono il vescovo,
non è quella che lo fa vescovo, ma fa duopo che l'autorità pastorale di Gesù
Cristo gli sia comunicata per mezzo della ordinazione, così non è solo il consenso
dei popoli che fa i sovrani legittimi, e dà loro un vero diritto su i
sudditi; onde è che l'apostolo non chiama i principi ministri del popolo, ma
di Dio, perchè da lui solo riconoscono la loro autorità. Fatta poi una volta la
scelta del governo, l'autorità legittima di fare le leggi risiede unicamente,
e privatamente nel sovrano che lo amministra. Questo negli Stati successivi
non muore giammai, ma perpetuandosi l'esercizio di sua autorità
nei legittimi successori, ci obbliga a rispettare sempre in essi la immagine
visibile dell'autorità di Dio invisibile. La Religione che, lungi
dall'essere alla ragione contraria, anzi tanto la perfeziona quanto ne è
superiore, di così sfavillante luce ha rivestito queste verità, e con tanta
chiarezza in tutta la loro estensione a tutto il mondo le ha proposte,
che ignorarle è colpa, e il tentare di alterarle, e porvi dei limiti non
può essere che effetto di una fina malizia».
</p>

<p>
Pure quando al clero francese fu imposto di dare il giuramento alla costituzione
civile, ai vescovi che ribellavansi al papa egli aveva indirizzato
una <i>Risposta ai quesiti sullo stato della Chiesa in Francia</i>, propugnando
i decreti dell'Assemblea Costituente. Al mutar dunque delle cose egli aderì
ai nuovi governanti; e mostrò loro altrettanta devozione quanta agli antichi
padroni. Ciò si chiamava civismo allora, italianismo adesso.
</p>

<p>
Ma ben presto le armi che aveano portato la repubblica militare e l'empietà,
portarono il despotismo militare e quella che diceano religione. Il
popolo che, come ad ogni novità, dapprima aveva applaudito alle coccarde
tricolori, al berretto rosso, agli alberi della libertà, alle municipalità, con
altrettanto fervore e senno gli esecrò, e insorse contro i democratici, con
una ferocia da mai non aspettarsi in contrade che si qualificano gentili. In
Firenze assalse il Ricci, e a fatica il governo costituitosi lo sottrasse dal
furore plebeo col farlo arrestare. «Sessagenario (egli si duole) fu tradotto
come un vil malfattore per mezzo de' sbirri a piedi, in una sera di piena
illuminazione e per le strade le più popolate, alle pubbliche carceri»,
benchè egli si fosse sempre «fatto un pregio di distinguersi per il particolare
attacamento alla Casa d'Austria, e in ispecial modo ai sovrani che
hanno governato la Toscana».
</p>

<p>
E dal carcere, poi da San Marco, infine da una villa in cui fu relegato
scrisse varie lettere all'arcivescovo di Firenze, facendo atto d'intera sommessione.
«Il Signore mi fece grazia di eccitare nell'animo mio una maggiore
e filiale tenerezza verso il papa. Avrei ben di cuore desiderato di presentarmi
ad esso quando era in Certosa per confessargli questi miei sinceri
sentimenti e la parte che io prendeva alle di lui afflizioni; ma io non
potea farlo senza il permesso del Governo». E soggiunge la più ampia
<span class="pagenum" id="Page_483">[483]</span>
professione di fede. Anche al papa che, strascinato fuor di Roma, e a fatica
ricevuto alla Certosa di Firenze, alfine era messo prigioniero a Valenza,
scrisse il 1º agosto del 99.
</p>

<p>
Erano i tempi, sempre sciagurati, della riazione; ma presto il ritorno dei
Francesi nella Cisalpina e la battaglia di Marengo avvicendarono i tremanti
e i minacciosi. Allora il Ricci, al 24 novembre 1800, al Pamieri in lunga
lettera segretissima diceva ciò tutto avere scritto per violenza, per sottrarsi
alle persecuzioni: «tra gli spaventi di morte e i più ignominiosi trattamenti
mi obbligò l'arcivescovo a far una lettera a Pio VI, in cui protestava
la mia ortodossia, ecc.». Altrettanto esprimeva al Gregoire nel gennajo
seguente. In fatto egli, che avea ricusato accettare la bolla dogmatica
«non potendolo secondo le regole della Chiesa», quando fu in carcere dichiarò
accettarla «non altrimenti che inerendo alle regole della Chiesa»;
cioè con un sottinteso, che spiega poi dicendo: «La pace pubblica della Chiesa
e dello Stato esigeva un rispettoso silenzio sulla bolla <i>Auctorem</i>: tanto
intesi di promettere nella sommissione, che professai secondo le regole
della Chiesa. Io mi credei in dovere di appigliarmi a questo compenso
seguitando il sentimento del <i>grande</i> Arnaldo, che fu il fondamento e la
base della pace di Clemente IX».
</p>

<p>
Continuava dunque nello stile de' suoi, non negando l'infallibilità del papa,
ma sofisticandone i modi: volendo ch'egli decidesse di concerto con tutta la
Chiesa, e con certe regole canoniche<a class="tag" id="tag508" href="#note508">[508]</a>; rendendo insomma il suddito giudice
degli atti e della coscienza del superiore; e anche dopo la condanna
persistette a supporre savj quelli soltanto che aderissero al suo conciliabolo<a class="tag" id="tag509" href="#note509">[509]</a>.
</p>

<p>
Tristo a chi si crede costretto a mutare tono colla politica! sciagurate le
palinodie! Un nuovo ordine di cose impiantavasi sulle rovine dell'antico; le
repubbliche divenivano regni e principati; all'ombra di nuove vittorie adunavasi
un conclave, dove il Gerdil, autore della bolla contro il Ricci, sarebbe
uscito papa se non metteagli il veto l'Austria<a class="tag" id="tag510" href="#note510">[510]</a>; e il nuovo pontefice
Pio VII andava in Francia a coronare Napoleone, che, dopo venuto in Italia
ad abbattere i troni egli altari, altari e troni avea rialzati. Allorchè, reduce
da quell'atto, Pio VII passò da Firenze il 1805, il Ricci gli presentò nuova
protesta «di non aver mai avuto altri sentimenti che quelli definiti dalla
bolla di Pio VI; non sostenute nè credute le proposizioni enunciate nel
senso giustamente condannato nella surriferita bolla, avendo sempre inteso
che, se mai qualche parola o parole avessero dato luogo ad equivoco,
fossero subito ritrattate e corrette».
</p>

<p>
Il papa l'accolse amorevolissimo, e anche dappoi il Ricci gliene scrivea
ringraziamenti affettuosi: «Rammenterò sempre con filiale tenerezza il
giorno felice in cui furono esauditi i miei voti; e nella vita ritirata che
meno per attendere al grande affare della mia eterna salute, non cesserò
<span class="pagenum" id="Page_484">[484]</span>
mai di pregare caldamente l'Altissimo perchè conservi lungamente alla sua
Chiesa nella santità vostra un pastore illuminato e zelante, e ai suoi figli
un padre tenero ed amoroso, ecc.» (Firenze, 20 maggio 1805).
</p>

<p>
Le lettere che allora diresse agli amici suonano nel senso stesso: e sino al
fedele Pancieri dice: «Io nulla tanto desiderava quanto questo, ma non
potevo immaginarmi che ciò accadesse nel modo che ella avrà già saputo.
Pio VII, superando le mie speranze, ha accolto con tanta amorevolezza i
miei sentimenti sinceri di obbedienza e di attaccamento alla sua sacra persona... Dicano
quel che vogliono i maligni, non dobbiamo curarli. La
dottrina cattolica è salva: noi abbiamo fatto ciò ch'era necessario per
l'edificazione de' popoli, mostrando il nostro amore alla unità; abbiamo
tolto quello scandalo che taluni prendevano per ignoranza, altri per malizia.
Il voler troppo difendere la nostra estimazione non era conforme
all'esempio di Gesù Cristo» (15 giugno 1805).
</p>

<p>
Eppure allora stesso mandava al Targioni: «Ho alzato la voce senza
riguardo; ho combattuto a campo aperto, coll'ajuto del Signore, finchè
ho creduto volesse questo da me. Adesso il ritiro, il silenzio, la preghiera
sono il mio dovere. Il tempo di parlare verrà, ma forse Iddio lo ha riservato
ai nostri posteri, quando Babilonia avrà colmo il sacco. Non è per
questo che il grido della fede non si senta sempre: ma, voglia Roma o
non voglia, pur troppo la Chiesa ha addosso tutte le apparenze di debilitazione
e di vecchiaja per l'oscuramento di tante verità che da molti
s'ignorano, dai più non s'apprezzano»<a class="tag" id="tag511" href="#note511">[511]</a>.
</p>

<p>
L'intolleranza degli scrupolosi non sa vedere nel Ricci che frode e doppiezza.
L'intolleranza degli adulatori venali, peggiore che quella degli inquisitori,
lo qualificherebbe di vile, giacchè sostengono che rinnegò la propria
coscienza per paura. Noi vi vediamo un uomo che errò, se ne pentì, ma
non seppe reprimere ogni lampo di umana superbia: lo condanni chi è senza
peccato. Ma in lui veramente si veda quanto sia pericoloso il volere novità,
che non entrarono nelle consuetudini o nelle idee del popolo, e il cercare appoggio
dall'autorità governativa; e quanto a questa è improvido il mescolarsi
in materie che spettano unicamente alla Chiesa, dovendo essa limitarsi a impedire
che questa esca dalle sue competenze, e nel resto affidarsi alla libertà.
</p>

<p>
Nella calma degli ultimi giorni il Ricci radunò tutto il suo carteggio,
poi compilò la propria vita, conchiudendo: «Qui farò fine a queste Memorie
che forse un giorno potranno servire di disinganno e di scuola a chi le vedrà;
e quando pure restino sepolte, non sarà poco profitto per me l'aver
riandato nel mio ritiro i tratti grandi della divina misericordia sopra un
suo servo inutile. Sia dunque lode e gloria al Signore che ha esaudito le
mie preghiere, disimpegnandomi da tanti cimenti a cui ero esposto; e
disimpegnandomi con modi così inaspettati ed impensati. Voglia pur egli
preservarmi da nuovi rischi, e mi dia grazia pei meriti di Gesù Cristo e
<span class="pagenum" id="Page_485">[485]</span>
colla intercessione di Maria Santissima, dell'angelo mio custode e de' santi
miei avvocati e di tutti gli eletti, di passare il resto di mia vita in modo,
di esser in punto di morte chiamato a godere di quella eterna beatitudine
che col prezioso suo sangue ci ha meritato. <i>Fiat</i>, <i>fiat</i>. <i>Amen</i>, <i>amen</i>».
</p>

<p>
E con tali sentimenti speriamo sia spirato al 27 gennajo 1810.
</p>

<p>
Altri molti il prevalere della rivoluzione avea richiamati al vero. Spargendosi
che i Giansenisti l'avessero preparata colla loro insubordinazione, il
Tamburini nelle <i>Lettere teologico-politiche sulla presente situazione delle
cose ecclesiastiche</i> (1794) mostra come le riforme che i principi volevano
introdurre negli affari ecclesiastici scontentassero il popolo, e scalzassero
l'autorità dei Governi. «Moltissimi erano esacerbati dalla distruzione delle
abbadie, risguardate utilissime al lustro delle famiglie; altri molti per
la soppressione dei chiostri, considerati come opportuni alla comodità
spirituale del popolo; altri non pochi per la distruzione delle confraternite,
credute attissime a nutrire la pietà de' fedeli. I principi cercarono
produrre una rivoluzione nell'opinione degli uomini», ristorando le Università,
e facendo pubblicare opere che «alla sovranità temporale vendicassero
gli originarj diritti»: ma si confuse il calor della mischia coll'idea
della vittoria, e fidandosi nella forza, i principi posero mano alla Riforma
nel calor della disputa, e recarono una ferita più acerba sì all'intelletto
che alle passioni. Qui riferisce passi de' caporioni della sètta, tutti in favore
dell'autorità regia e contro l'origine popolare della sovranità, asserita dal
Buchanan e sua scuola: la taccia di Giacobini riversa sui Gesuiti, e la ribellione
e il tirannicidio, cioè quel che oggi s'intitola liberalismo.
</p>

<p>
E appunto da libero cesarista, egli asserisce che tocca allo Stato stabilire
l'osservanza dei giorni festivi, gl'impedimenti e le dispense nel matrimonio,
nel quale dee separarsi il contratto dal sacramento, nè proibirlo al clero;
peccano i pastori che sinceramente non fanno ossequio alle leggi e ai voti
de' principi per la restaurazione della disciplina ecclesiastica; esser indecente
che i sacerdoti vivano dell'onorario della messa.
</p>

<p>
Il Bolgeni, che con soda teologia e piana logica facilmente spezzava l'artifiziosa
retorica del Tamburini, oppose anche a queste lettere l'opuscolo
<i>I Giansenisti son Giacobini?</i> mostrando come essi appoggiassero, non l'autorità,
bensì il regalismo. Al venir dei Francesi, il Tamburini ballò cogli
altri attorno all'albero, cantando «Viva l'Università, figlia della ragione e
madre della libertà»<a class="tag" id="tag512" href="#note512">[512]</a>, e presentò la sua <i>Introduzione alla filosofia
morale</i> all'amministrazione della repubblica cisalpina, professando, come
al tempo dei duchi, i diritti sovrani sopra la Chiesa, e che «vescovi e
preti non hanno propriamente se non una direzione nel puro ecclesiastico»
(pag. 330).
</p>

<p>
Al tornare degli Austriaci nel 99 il Tamburini sofferse della riazione e
dei rigori del vescovo Nani; poi Napoleone lo ricollocò all'Università a dettare
<span class="pagenum" id="Page_486">[486]</span>
la storia delle leggi e della diplomazia. Riguardato come caporione dei
Giansenisti, onorato dagli scolari, distinto dagli imperatori, qual direttore
della facoltà legale a Pavia visse sino al 1825 senza mai ritrattarsi; e vecchissimo
pubblicò la <i>Perfettibilità dell'umana famiglia</i> e alquante poesie,
vantandosi carico d'anni e di scomuniche. Ebbe esequie onorevolissime e
un monumento nell'Università, ma l'edizione che si cominciò delle opere
sue complete non ebbe lo spaccio che speravasi dalla proibizione, e lasciossi
in tronco<a class="tag" id="tag513" href="#note513">[513]</a>.
</p>

<p>
Il suo amico Zola, col quale studiava una specie di conciliazione tra il
filosofismo francese e la fede richiamata ai primordj, avea ricevuto i favori
dell'imperatore Giuseppe, che avendo trasportato da Roma a Pavia il collegio
romano ungarico, ve lo collocò rettore con lauto trattamento, e gli
offerse così un nuovo mezzo di diffondere fra' giovani il rigorismo. Pubblicò
allora il <i>Piano d'una riforma ecclesiastica, e per qual modo i principi
cattolici possano riuscirvi</i> (1790): ma quando salì imperatore Francesco II,
egli fu congedato, assegnandogli, è vero, la pensione di quattrocentrenta
zecchini, e gli onori e le insegne del posto, non men che al Tamburini.
Al venire de' Francesi fu rimesso in posto, ma essendosi allora soppresso il
seminario generale, egli tornò in patria, e sebbene vedesse la <i>nazione</i> bresciana
decaduta troppo dalla prisca floridezza, v'accettò la cattedra di eloquenza.
Ivi recitò un'orazione nella quale il famoso anatomico Antonio
Scarpa lodava «quella filosofica franchezza che pochi in simile argomento
avrebbero osato di spiegare nelle presenti circostanze. Come si troveranno
piccoli i nostri repubblicani e i nostri legislatori, i quali non sanno nulla
di tutto ciò che Zola si propone d'insegnare! Come dovrebbero trovarsi
umiliati quelli che a governare credono bastevole l'andar vestiti da ranocchi,
con gran pennacchio e gran sciabola».
</p>

<p>
Al lui vediamo prodigate lodi dagli scolari e dai colleghi, fino a dire,
</p>

<p class="center">
<i>Nulla ferent talem sæcta futura virum;</i>
</p>

<p>
ma Germano Jacopo Gussago suo encomiatore parla «delle peripezie ch'egli
ebbe a soffrire, sino a spargersi sopra di esso, da' preti, da' frati e da' bigotti,
sospetti di libertinaggio e di empietà». Fu sempre appassionato dei
romanzi, nel che esortava a non imitarlo.
</p>

<p>
L'alito del portico teologico di Pavia si sentì lungamente fra il clero
lombardo, e proruppe fin nell'opposizione che, nel 1855, qualche prete pavese
fece alla dichiarazione dogmatica dell'immacolata concezione. Si sofisticò
sul modo della decisione e della promulgazione; si volle, nella bolla
dell'8 dicembre 1854, vedere un tentativo del papa di svertare l'episcopato;
si poneva in avvertenza il Governo; si sperava che il potere civile
proteggerebbe dalle persecuzioni ecclesiastiche: frasi conosciute e ripieghi
consueti di quella scuola.
</p>

<p>
E nella nostra gioventù noi vedevamo ancora, massime in Lombardia, il
<span class="pagenum" id="Page_487">[487]</span>
clero diviso tra papisti e giansenisti: questi ultimi, persone generalmente
di austera condotta e di studio, e che facilmente curvaronsi alla servitù
francese, impostaci col nome di libertà; ottennero impieghi, onori, vescovadi;
pure non vi galleggiò alcun nome, che pareggiasse i tanto illustri
di Francia.
</p>

<p>
E allorchè da questa, con un torrente d'armati ci fu trasmesso un torrente
di errori, e della servilità nostra fu sintomo un vomito di opuscoli
avversi alla religione e brutte copie di francesi, molti di quelli che aveano
osteggiato il pontefice scesero nell'arena a difendere l'autorità, che aveano
contribuito a scassinare. Così il Guadagnini negli ultimi suoi giorni dovette
farsi apologista contro le diatribe che, all'ombra dell'albero giacobino, buttavano
fuori il Ranza<a class="tag" id="tag514" href="#note514">[514]</a> e somiglianti.
</p>

<p>
Il prevosto Reginaldo Tanzini fece amplissima ritrattazione a Pio VII
l'agosto 1800, confessandosi autore della <i>Storia dell'Assemblea de' vescovi
di Toscana</i>, eccettuatane la prefazione: e d'una edizione di Machiavello,
con proemio che lo discolpa. «Un errore d'intelletto, l'impegno travestito
ai miei stessi occhi in sembianza di zelo, mi aveano talmente affascinato e
deluso, fino a farmi reputare utile servizio alla Chiesa ciò che difatti la
offendeva e la turbava»; e conchiudeva: «Ah non vi sia mai alcuno tanto
infelice che abbia la deplorata temerità di disprezzare questa augusta
religione, la quale, ne' suoi rapporti allo stato di corruzione del genere
umano, inesplicabile senza il lume di lei, nelle sue testimonianze autentiche
e sovrumane, nelle sue auree e preziose massime dottrinali e
morali, porta scoperta ed evidente l'impronta della divinità».
</p>

<p>
Aveva assistito al sinodo pistojese Vincenzo Palmieri di Genova oratoriano
(1753-1820), professore di storia e teologia nel portico pavese, autore
d'un <i>Trattato storico-critico-dogmatico delle indulgenze</i> (1788), che fu
confutato dal padre Anfossi maestro del sacro palazzo, al quale più tardi
egli oppose <i>La perpetuità della fede della Chiesa cattolica concernente i
dogmi dell'indulgenza</i>. Mutati i tempi, ritirossi in patria e col Solari, traduttore
d'Orazio, col Molinelli, col Degola ed altri preti patrioti mandarono
una lettera d'adesione al clero costituzionale di Francia. Dalla loro unione
uscì un opuscolo, <i>La libertà e la legge considerati nella libertà delle opinioni
e nella tolleranza dei culti</i>. Il Palmieri avea pur fatto una <i>Esposizione
ragionata dei sistemi degli increduli</i>, e mentre alcuni dicono che,
avanti morire, si ritrattasse di quanto avea scritto contro la santa sede, i
suoi amici lo vantano d'impenitenza finale.
</p>

<p>
Alcuni furono più sfortunati, come Marcello Eusebio Scotti, napoletano,
predicatore sospetto, autore d'un catechismo pe' marinaj e della <i>Monarchia
universale de' papi</i> (1789)<a class="tag" id="tag515" href="#note515">[515]</a>, scritta per sostener la quistione
della chinea contro i pontefici, dei quali affolla le usurpazioni come causa
di tutti i mali della Chiesa. Buttatosi nel vortice della rivoluzione, nel
<span class="pagenum" id="Page_488">[488]</span>
1799 fu fatto appiccare dai re, de' quali aveva intrepidamente proclamata
l'assolutezza.
</p>

<p>
Anche Giovanni Serrao di Potenza avea stampato degli illustri catechisti
al modo di Cicerone <i>De claris oratoribus</i>, dialogo latino fra l'autore, Domenico
Malarbi e Girolamo Vecchietti, dando gran lodi a Mesengui e censurando
i gesuiti, allora soppressi. Il padre Mamachi criticò assai questo
ed altri scritti, onde il papa prima di accettarlo vescovo di Potenza, l'obbligò
a dare spiegazioni sui suoi sentimenti: ma il Serrao scrisse al
ministero napoletano, eccitandolo a respingere le pretensioni di Roma. In
fatti una commissione eletta da questo dichiarò insultante e inaccettabile
l'interrogatorio, ed esortava il re a far consacrare il Serrao dal metropolita.
La proposta fu accolta col piacere che allora metteasi in tutto ciò
che cozzasse con Roma: alfine una congregazione di cardinali suggerì che
egli facesse un atto di sommessione alla santa sede senza entrare in particolarità.
Credesi suo il libro intitolato <i>La Prammatica di san Luigi
proposta ai riformatori della disciplina</i> (1788), dove arroga ai re il
diritto di eleggere i vescovi, e dove la sinagoga romana è presentata coi
modi più insultanti. Dettò pure un Commentario <i>de rebus gestis Mariæ
Theresiæ</i> dedicato alla regina Carolina, alla quale e al re profuse elogi: e
quando fu chiesto a dar il giuramento d'obbedienza da vescovo, disse:
«Volentieri, ma salvo quella che devo al mio sovrano». Quei re si gloriavano
di sudditi così devoti; ma vien la repubblica, ed egli fu di questa
caldissimo; nel cader della quale il popolo lo trucidò<a class="tag" id="tag516" href="#note516">[516]</a>.
</p>
</div>

<div class="chapter">
<p>
<span class="pagenum" id="Page_517">[517]</span>
</p>

<h2><a id="disc55"></a>
DISCORSO LV.

<span class="smaller">L'ERESIA POLITICA.</span>
</h2>

<p>
La rivoluzione francese, protesta e decisa rivolta contro la tradizione civile
e la dottrina teologica, colla smisurata tirannia che è resa possibile dal
surrogarsi della forza materiale al corso regolato della forza morale, dapprima
obbligò il clero a quell'abominio che s'intitolò costituzione civile, giurata da
molti, e in cui conformità molti preti s'ammogliarono senza acquistare la
fiducia del popolo, il quale la riserbava a coloro che subirono povertà e martirio.
Dappoi montata in frenesia, avea tentato abolire con tutto il passato
anche Dio, asserendo doversi ricominciare da capo il corso dell'umanità
secondo il tipo che, facendo astrazione dai fatti, le esibivano i filosofisti;
e provvidenza, ordine, bene, immortalità dichiarando ipotesi, a cui surrogava
le altre di fatalità, male, forza, niente.
</p>

<p>
Poco appresso riconosceva la necessità d'un Dio; e dopo un secolo di
preparazione, dopo svigoriti i caratteri e invigoriti gli ordigni del Governo,
la ragione nel suo apogeo inventava una religione, che fu il più stolido dei
culti, subito inabissato sotto i fischi universali.
</p>

<p>
Revellière Lepeaux, uno dei direttori, che aveva inventato questo assurdo
culto teofilantropico, scriveva al giovane Buonaparte conquistatore d'Italia,
il 21 ottobre 1797: «Bisogna impedire che diasi un successore a Pio VI:
profittar della occasione per istabilire a Roma un governo rappresentativo,
e liberare l'Europa dalla supremazia papale». Ma Buonaparte, genio dell'ordine
e dell'autorità, invece di <i>stancar la pazienza</i> dei preti, come gli si
ordinava, nè di secondare le beffarde antipatie de' suoi amici, che rideano
d'ogni abito diverso dal loro, trattò col papa, bensì da vincitore, ma con
riguardi <i>come se avesse centomila bajonette</i>. Quando egli però fu partito,
la repubblica francese mandò Berthier ad occupare la <i>moderna Babilonia</i>,
dove fu gridata la repubblica romana, invocando i mani de' Catoni, de' Pompei,
de' Bruti, de' Ciceroni, degli Ortensj, e rapissi prigioniero in Francia
Pio VI, che vi morì. I filosofi e i soldati esclamarono, «Abbiam sepolto
l'ultimo papa»; i Cattolici temeano per lo meno una lunga vacanza; eppure
<span class="pagenum" id="Page_518">[518]</span>
a Venezia, cui non lo stilo della romana curia, ma la democrazia avea
carpito l'essere e la libertà, fu raccolto il conclave, ed elettovi Barnaba
Chiaramonti che si chiamò Pio VII, e che presto ricomparve a Roma, invocato
dal popolo e dagli assennati.
</p>

<p>
L'esperienza sanguinosa anche in Francia strappava le empie illusioni; gli
stessi trionfanti si trovarono spossati dalla vittoria; senza Dio, la natura parve
schifosa, ironica la morale, impossibile la società dacchè mancava ogni
stabile credenza, che dirigesse gli uomini in un accordo d'atti e d'opinioni;
ripullulava il bisogno di fede, di religiosi conforti; tanti fanciulli rimasti
orfani, tante donne vedovate, sentivano bisogno di rifuggirsi a Quello che è
padre e sposo e immortale; le anime angosciate invocavano i riti ove riconciliarsi
col Dio che consola; le amanti imploravano il Cristo che i loro affetti
santificasse; i soffrenti, la croce che insegnasse la pazienza, e desse il conforto
d'un giudizio, ove saranno rivedute le autorate iniquità dei potenti. Anche
il politico disingannato conoscea dover rintracciare un'eguaglianza più reale,
una libertà men fallace; il pensatore meditava melanconicamente su quella
demolizione del cristianesimo senza sostituirvi una legge generale dell'uomo
e del mondo, senza che nulla s'interponesse fra il gran tutto che rapivasi
all'umanità, e il nulla in cui la si sobbissava.
</p>

<p>
Buonaparte, il quale, perchè si sentiva forte, reluttava alla tiranna de' fiacchi,
la pubblica ciarla, anche fra gli scoppj di sua collera e le ubbriachezze
di sua ambizione mostrò sempre e bisogno e desiderio di riconciliarsi
col papa. Pertanto, appena la frenesia di superbia e di sangue diè luogo a
qualche lampo di senso comune, si rannodò l'antico col nuovo mediante il
Concordato, fatto dalla repubblica col papa nel 1801, dove si ristabilivano
reciproche relazioni fra la Chiesa e lo Stato, non secondo astrazioni teoriche,
ma in guise positive e pratiche. Non era il re di Roma, sibbene il sovrano
spirituale della società delle anime che trattava col Governo della Francia;
questo assumeva obblighi affatto materiali, proteggere l'esercizio del culto
cattolico, assicurare un trattamento a' vescovi e parroci ecc., mentre la santa
sede faceva concessioni tutte spirituali; consentiva al magistrato supremo
di proporre i vescovi, e approvare i parroci, ed esigerne il giuramento. Non
fu chiesto che la cattolica tornasse ad essere religione dello Stato, bastando
ne fosse protetta la libertà. Benchè fossero stati tolti gli Stati ai principi
ecclesiastici della Germania, a lui le Legazioni, alla curia i proventi di
Francia, il papa rassegnavasi a grandi sagrifizj per recuperare il regno
primogenito del cristianesimo. Non istette dunque difficile sui possessi
usurpati alle manimorte, le ricchezze non essendo essenziali al clero, e
fu riconosciuta l'alienazione di quattrocento milioni di beni nazionalizzati.
Chiedeasi il matrimonio dei preti, ma Pio VII, per quanto pien d'amore
per la Francia e d'ammirazione per l'uomo che la dirigeva, rispose potersi
assolvere quei che l'aveano contratto, non autorizzarlo per massima. Nel
<span class="pagenum" id="Page_519">[519]</span>
1516 tra Francesco I e Leone X erasi convenuto che il re nominerebbe i
vescovi; non volendo nè che, fra la dominante corruzione, la nomina restasse
ai Capitoli, nè che fosse privilegio della Corte romana. Ora Pio dovette
riconoscere una nuova circoscrizione delle diocesi, uniformata a quella
delle provincie, e i vescovi nominati ad esse dal Console: affinchè non
rimanessero scoperte le loro sedi sollecitò egli medesimo la rinunzia dei
vescovi, profughi per aver ricusato il giuramento; e tutti s'affrettarono
ad aderire, colla generosità onde, allo scoppio della Rivoluzione, gli aristocratici
aveano rinunziato ai loro titoli e privilegi.
</p>

<p>
Luciano Buonaparte presentando quell'atto al Corpo Legislativo esclamava:
«Avventurata Francia se quest'opera fosse potuta finirsi nel 1789!
Chi può calcolare il numero delle vittime che avrebbe risparmiato?»
</p>

<p>
Il concordato era un atto fra due potenze indipendenti, sicchè riconosceva
non solo la sovranità morale della Chiesa come società spirituale visibile, ma
anche il principato. Per esso la Chiesa si rialzava, ma non grondante di
martirio e colla croce di legno, bensì all'ombra di una spada possente. Come
indispettivano gli avvocati e i soldati a tale atto di quel Buonaparte, che veniva
intitolato la rivoluzione fatta uomo! Eppure egli non solo ricostituì il
cattolicismo col Concordato, ma la supremazia del papa sui re col richiedere da
esso la sua consacrazione. In questa egli dovea giurare di mantenere la libertà
dei culti. Ne concepirono scrupolo i cardinali e il pontefice; ma il cardinal
Fesch, a nome di Buonaparte divenuto Napoleone, scriveva: «La promessa di
rispettare e far rispettare la libertà de' culti non è che l'attuazione della
tolleranza civile; non implica la tolleranza religiosa teologica, che è l'atto
interiore d'approvazione; nè la parità delle altre sette. N'è prova lo stato
della persona che deve prestar giuramento. Il senato sa benissimo che
l'imperatore è cattolico. Il senato, che lo obbliga a seguir il Concordato, professione
di fede di esso imperatore, non volle obbligarlo a un rispetto
che implichi la tolleranza teologica, da cui sarebbe distrutta questa medesima
fede e per conseguenza non volle esigere se non la tolleranza civile»<a class="tag" id="tag517" href="#note517">[517]</a>.
</p>

<p>
Ma poichè la Rivoluzione avea proclamato in Francia l'unica autorità dello
Stato, il che nel linguaggio ammodernato s'intitola libertà, la Chiesa veniva
rimessa nella legge, ma sotto la legge; non le restava più nè personalità
distinta, nè proprietà, nè potenza indipendenti; eppure si mantenevano i
sospetti e le esclusioni di cui era stata circondata quando aveva e stato e
potenza e proprietà e indipendenza. E stantechè l'Italia si foggia sugli
esempj di Francia, neppur qua si riuscì fin adesso a trovarle luogo; riverendola
anche, ma come una straniera; proteggendola come una pupilla;
stipendiandola come una dipendente.
</p>

<p>
Finchè qui dominò la Francia or come repubblica or come regno d'Italia,
di Napoli, d'Etruria, sulla Chiesa pesò tutta la prepotenza napoleonica, che
pretendeva arrolare la volontà e le coscienze sotto i decreti. Il Concordato che
<span class="pagenum" id="Page_520">[520]</span>
venne conchiuso colla Repubblica Italiana non doveva imporre tanti sagrifizj,
perocchè non trattavasi di ristabilir la religione, che mai qui non erasi abolita;
laonde minori concessioni occorsero, e vi s'inserì la promessa di non
fare altre novità se non d'accordo colla Santa Sede. Eppure anche qui si
pubblicarono gli articoli organici che Napoleone aveva arbitrariamente soggiunti
al Concordato, e che in tanta parte lo snaturavano: e se pei lamenti
del papa si finse ritirarli, nei decreti del vicepresidente Melzi e del ministro
del culto realmente sussisterono. Mutata quella repubblica in Regno d'Italia,
Napoleone vi soppresse molti conventi, poi tutti; scemò le parrocchie; prefinì
il numero de' seminaristi, e circondava d'esploratori il Vaticano e i
cardinali<a class="tag" id="tag518" href="#note518">[518]</a>.
</p>

<p>
Il papa, mansueto e sollecito sopratutto di conservar la religione, blandiva
all'imperatore, ma le preghiere del sacerdote mal potevano alzarsi a favore
del prepotente, se anche la prudenza ratteneva dal contrariarlo. Il governo
pontificio spiaceva non meno ai rivoluzionarj che ai monarchici, perchè serbava
ancora le libertà storiche ch'essi detestavano; non avea coscrizione,
tributi moderatissimi, piene franchigie municipali; non aspirava ad ampliare
i possedimenti; vero tipo d'un governo elettivo, facea vivo contrapposto
all'irrequietudine gloriosa e alla democratica tirannia de' governi nuovi. Il
Consalvi ministro di Stato ricusava prender parte alle guerre di Napoleone,
non meno che alle coalizioni ostili ad esso: ma avendo questi rotto nimicizia
al regno di Napoli, i capibanda comparvero nelle montagne limitrofe
al reame, eccitando le popolazioni alle armi; in Roma si costituirono due
comitati, e coglievasi ogni occasione di palesar odio al prepotente francese.
Napoleone se ne lagnava, ed è curioso il veder quanto allora insistesse perchè
il papa cacciasse da Roma Vittorio Emanuele, i cui successori vorrebbero ora
cacciare da Roma il papa.
</p>

<p>
Ormai nei concetti del conquistatore più non restava luogo a prudenza o
moderazione, più non sapeva arrestarsi sulla curva, che pareva sollevarlo
al vertice e lo portava all'abisso. Risoluto d'involger anche le credenze e il
culto nel despotismo amministrativo, pensava impossessarsi del restante
Stato pontifizio. A chi gli mostrava come un papa senza regno sarebbe di
necessità servo ad un re, e in conseguenza repudiato dagli altri. Napoleone
rispondeva: «Finchè l'Europa riconobbe diversi signori,» certo non
era decente che il papa fosse soggetto a uno in particolare. «Ma ora che
l'Europa non riconosce altro signore che me?» Vale a dire che, dimenticando
esser il papa capo non della sola Europa, metteva come condizione
necessaria della sudditanza di quello la servitù di tutti i popoli<a class="tag" id="tag519" href="#note519">[519]</a>.
</p>

<p>
Pure lo sbalzar di seggio un regnante, da cui testè egli aveva chiesta la
sacra unzione, produrrebbe impressione sinistra; per ciuffare un piccolo territorio,
per sottomettere il più debole e inoffensivo de' principi, rischiava
di veder scandolezzate le coscienze cattoliche, dissipato il dogma dell'autorità,
<span class="pagenum" id="Page_521">[521]</span>
ch'egli tanto faticava a ripristinare: e la Chiesa potrebbe colpire
ancora di maledizioni la fronte che testè aveva consacrata.
</p>

<p>
Che importa? più egli non tollera alcuna volontà reluttante alla sua; Pio
continui ad essere papa, ma non impacci i grandiosi divisamenti del guerriero;
nè Roma neghi all'imperatore quell'obbedienza che gli rendono
Milano, Venezia, Firenze, Napoli. «Tutta l'Italia sarà sottoposta a' miei ordini
(scriveva soldatescamente al papa). Di Roma voi siete il sovrano, ma
l'imperatore ne son io; i miei nemici devono esser nemici vostri. La lentezza
di Roma a dar le dispense e ad approvare i miei vescovi, è insopportabile;
io non posso trascinar per un anno ciò che deve compiersi in
quindici giorni».
</p>

<p>
Un papa politico avrebbe potuto simulare e dissimulare, guadagnar tempo,
condiscendere in qualche parte per assicurare il tutto; ma Pio VII era un
buon prete, altamente compreso della divina autorità del pontificato, fedelissimo
a quella morale che non capitola colla menzogna, e al dovere di tramandar
intatta l'autorità ricevuta in deposito. Consultò il sacro collegio, e i
cardinali, già da un pezzo persuasi che, o piegasse o resistesse, Roma sarebbe
travolta nel vortice, opinavano pel partito più dignitoso; ricusare l'alleanza
colla Francia, poichè essa condurrebbe a guerra con tutta la cristianità,
provocherebbe Russi e Inglesi a perseguitare i Cattolici loro sudditi; repugnerebbe
all'affezione che il pontefice deve a tutti i credenti.
</p>

<p>
Napoleone se n'offendeva, come fa sempre il prepotente agli atti di dignità,
e presto procedette al segno di spossessare il pontefice, allegando la donazione
di Carlomagno, che certo fu non solo più giusto, ma meno barbaro
e men inurbano di lui, e trascinarlo prigioniero.
</p>

<p>
Questi ricusò allora d'investire nuovi vescovi, talchè le sedi rimanevano
vacanti, scarmigliate le Chiese, conturbate le coscienze. Napoleone, la più
magnifica personificazione di quel potere monarchico, che avea raccolto dal
fango e ingloriava di sangue, indignavasi contro questi preti che tengono per
sè l'azione sugli spiriti, pretendendo lasciare ai re soltanto il corpo; e tentò
rimediarvi col fare dall'alto clero di Parigi dichiarare, che sta a ciascun Capitolo
il conferire l'amministrazione della diocesi al vescovo eletto dal principe,
senza bisogno dell'istituzione pontifizia. Allora obbliga tutti i Capitoli dell'impero
e del regno a rispondere a tal dichiarazione. I più in Italia vi
aderirono; tanto pareva impossibile resistere a un così forte: anzi i nostri
aggiungevano che il corpo dei vescovi in attività rappresenta la Chiesa;
che qualunque istituzione di Roma è affatto estranea alla gerarchia ecclesiastica
nel governo della Chiesa; che l'istituzione canonica e la professione
di fede e di obbedienza sono restrizioni, messe tardi dai pontefici alla
podestà vescovile, la quale è d'origine divina al pari della papale<a class="tag" id="tag520" href="#note520">[520]</a>.
</p>

<p>
Coloro che credono tutto novità perchè non vogliono la fatica di guardare
ciò che fu jeri, comprendano che, anche vivi noi, bollí quanto oggi quel
<span class="pagenum" id="Page_522">[522]</span>
conflitto, deplorabile ma forse necessario, della potenza materiale colla morale,
del sistema politico col religioso, del popolo vero col popolo letterato e
officiale.
</p>

<p>
Forte dell'altrui pusillanimità, Napoleone intima a Parigi un Concilio di
tutti i prelati del regno e dell'impero, assumendosi la parte che Costantino
imperatore sostenne al Concilio di Nicea. A quell'assemblea fu proposto:
«Il papa può, per ragioni temporali, ricusar il suo concorso agli affari spirituali? — Non
sarebbe dicevole che il concistoro fosse composto di prelati
di tutte le nazioni? — Può il papa rovinar la Chiesa col ricusare l'istituzione
ai vescovi? — Come prevenire che il papa non diffonda bolle di
scomunica, eccessi repugnanti alla carità cristiana e all'indipendenza
dei troni?».
</p>

<p>
Ma i vescovi congregati ripigliarono quel coraggio che disgiunti aveano
perduto, e proposero una questione pregiudiziale; se avessero diritto a radunarsi
senza il beneplacito del pontefice. Per tanto elusero le quistioni; spedirono
al papa la loro sommessione, e l'imperatore affrettossi a scioglierli.
Così fu causato l'imminente pericolo d'uno scisma.
</p>

<p>
Contro quel caparbio di papa che persisteva nel <i>non è lecito</i> e nell'asserire
il diritto, gl'idolatri della forza non rifinivano di declamare, quasi
portasse la rovina d'Italia e della religione; essi che applaudirebbero
quando il vescovo di Cantorbery a nome del suo clero s'inginocchia alla
regina Vittoria per porgerle una supplica, premettendo la professione
di credere fermamente la supremazia della Sovrana sulle materie ecclesiastiche.
Pio VII, che ricordava sempre la mano che rialzò gli altari, non
quella che minacciava schiaffeggiarlo, e che diceva, «Se non fosse dovere
pel successore di san Pietro il risedere in Roma, ameremmo fissarci in
Francia», rassegnavasi agli oltraggi del forte e dei vili; e «Se bisognerà
rinunziare alla tiara, vedano almeno gli avvenire che non ne eravamo
indegni. Il mio predecessore ne' giorni prosperi avea l'impeto d'un leone,
e morì da agnello: io vissi come un agnello, ma saprò difendermi e morire
da leone». E all'imperatore scriveva: «Sovvengavi che Dio è re sopra i
re; che non eccettuerà nessuno; che non risparmierà qualsiasi grandezza;
si mostrerà, e presto, in forma terribile, e i forti saranno giudicati fortemente».
Ai sudditi suoi ne' paesi occupati dichiarava non poter esser
lecito qualsiasi atto che direttamente o indirettamente tenda a coadjuvare
una usurpazione così notoriamente ingiusta e sacrilega, ed a stabilirne e
consolidarne l'esercizio»<a class="tag" id="tag521" href="#note521">[521]</a>.
</p>

<p>
Intanto vescovi e cardinali stavano dispersi e relegati, come li vedemmo
noi testè. Roma deperiva, vedovata del papa e della Corte, che ne alimentavano
la vita: pochi traviarono; la fede produceva la speranza, e «la
resistenza di questi pretocoli (scrive Cesare Balbo) fu veramente meravigliosa;
fu la sola resistenza italiana di quel tempo».
</p>

<p>
<span class="pagenum" id="Page_523">[523]</span>
Invano Napoleone fece pubblicare un catechismo che fosse unico per tutto
l'impero, dove l'obbedire a lui e il servirlo nel civile e nel militare veniva
posto fra i primarj comandamenti di Dio<a class="tag" id="tag522" href="#note522">[522]</a>. Le coscienze restavano turbate;
gli onest'uomini vacillavano nell'eseguire gli ordini dello scomunicato; il
popolo rabbrividiva e pensava quel che De Maistre diceva alto: «Napoleone
se la piglia col papa; la sua ruina è certa».
</p>

<p>
In fatto lo scontento de' popoli ispirò fidanza ai nemici, che presto spezzarono
il colosso. Nel congresso radunatosi nel 1815 per rassettare l'Europa,
si considerò come se il papa non fosse mai stato tocco, e gli si restituirono i
dominj, salvo alcuni brani pei quali esso protestò. D'immensa letizia giubilarono
gl'Italiani pel ritorno del pontefice. Ma la rivoluzione che alla democrazia,
alle forze molteplici, alla fede avea sostituito la monarchia, la forza,
l'unità materiale, conculcando il municipio, l'autorità, il passato, obbligò
ad accettare le novità introdotte da essa, e stabilire un governo centrale,
invece d'una confederazione di municipj, quale fin allora era lo Stato
pontifizio. Quindi numerosi impiegati, imposte e tutto il resto, eccetto la
coscrizione; e del non aver voluto questo tributo di sangue si fece e si fa
principal carico ai papi, in un tempo ove gli Stati non ottengono considerazione
che pel numero de' soldati. Confondendo l'amministrazione della
città collo Stato, concentrando moltissimi affari e tutto il potere esecutivo
nella segreteria di Stato, si spense la vita municipale, e si sminuì la partecipazione
de' cardinali alla sovranità. Di ciò vediamo le conseguenze.
</p>

<p>
Nell'ecclesiastico la cura primaria de' pontefici fu restaurare la disciplina,
e accordarsi coi principi per regolare le reciproche relazioni della Chiesa
collo Stato. Riusciva difficile il combinare coll'inveterata disciplina le nuove
pretensioni filosofiche e giansenistiche, adottate dai regalisti; e i principi,
che tanto aveano bisogno di assodare l'autorità, la scassinavano col mostrare
gelosia di colui che n'è il simbolo e la fonte; e cercavano lode dai liberal-astri
coll'abbattere qualche ostacolo che i privilegi ecclesiastici mettesser
all'onnipotenza amministrativa.
</p>

<p>
Negli Stati pontifizj, dove il capo dello Stato è anche capo della Chiesa, e
sta in vigore il diritto canonico, non è possibile nasca conflitto fra le due
potestà; nè si aveva a pretendervi l'indifferenza religiosa, benchè vi regnasse
la tolleranza civile, avendo luoghi di preghiera persino in Roma, non
soltanto gli Ebrei, ma i varj culti acattolici.
</p>

<p>
Negli altri paesi italici si fecero varj concordati con minori o maggiori
restrizioni alla podestà ecclesiastica. Più degli altri devoto a questa il Piemonte,
conservava le immunità reali e personali del clero, benchè ripudiasse
certe antiquate cerimonie; ottenne una nuova circoscrizione delle sedi
vescovili sotto i quattro metropoliti di Vercelli, Torino, Genova, Ciambery.
</p>

<p>
Anche nel concordato col regno di Napoli del 1818, modificato da una
convenzione del 1839, lasciossi libertà ai vescovi di convocare sinodi, di
<span class="pagenum" id="Page_524">[524]</span>
pubblicare istruzioni, di giudicare le cause benefiziarie e matrimoniali, di
rivedere i processi dei preti condannati a morte.
</p>

<p>
Ma la libertà della Chiesa non appariva che come una concessione; ad
essa toccava l'odiosità di dominante, senza i vantaggi d'essere indipendente,
poichè la burocrazia mostravasi gelosa dell'autorità sua, e l'attraversava
in ogni modo. «I venti vescovi della Toscana (diceva Neri Corsini) se non
sono assiduamente vigilati dal Governo, possono da un giorno all'altro
sovvoltare il paese a piacere di Roma. Continua vuol essere la sorveglianza,
circospetta, preventiva, onde evitare scandali e clamori, i quali
irritano i tanti devoti che credono e non ragionano». E il presidente
Peyretti, all'ambasciadore sardo a Roma scriveva: «Tutto quanto è oggetto
di speranze in Roma, dev'essere a noi oggetto di timore, e dobbiamo
guardarci dal concederlo». Povera sapienza!
</p>

<p>
Dopo le dolorosissime esperienze di mezzo secolo, Gregorio XVI, il 14 novembre
1833, scriveva al granduca Leopoldo II, mostrandogli gl'inconvenienti
che derivavano dalle leggi avverse alla Chiesa, per cui rimanevano turbate le
immunità ecclesiastiche, impedito l'episcopato, messa la mano laica nell'insegnamento,
e con esso nel deposito della fede; e l'esortava a modificarle pel
ben della Chiesa come per la prosperità dei popoli, dovendo egli esser
convinto che togliesi al principato un grande sostegno collo screditare il
sacerdozio; ed esser «funesta cospirazione de' nemici dell'ordine pubblico
l'insinuare ai sovrani de' sentimenti di diffidenza verso la podestà ecclesiastica».
Soggiungeva lo seconderebbe a tal opera: e «persuasi doversi dare
alcuna cosa a tanta asprezza di tempi, decorreremo ove il meglio lo esige,
con quelle facilitazioni, alle quali si prestò sempre questa santa sede,
onde rendere regolare colla legittima autorità quel che un abuso di potestà
incompetente aveva prodotto di vizioso e d'illegale».
</p>

<p>
Il granduca rispose che i suoi maggiori aveano creduto far bene; n'erano
stati lodati da gran personaggi, e non potrebbe or fare innovazioni che gli
renderebbero meno affezionati i popoli. Glielo diceano gli avvocati.
</p>

<p>
Ne' paesi dominati dall'Austria vigevano le sospettose restrizioni giuseppine;
nelle scuole insegnavasi sul Van Espen; si ristampavano le opere del
Tamburini e i <i>Commentaria de jure canonico</i> che nel 1788 avea pubblicati
Domenico Cavallari per uso delle scuole napoletane: talchè i Cattolici
liberali, sentendo tale tirannide pesare sopra la Chiesa, prevedevano che la
libertà di questa non sarebbe sperabile finchè libera non fosse l'Italia. «Certo
(scriveva il padre Lacordaire) l'elemento rivoluzionario e anticristiano è
molto a temere; ma esso s'alimenta principalmente delle generali passioni
del patriotismo, e da questa fortezza bisogna cacciarlo con una guerra da
potenza a potenza, dove si ha probabilità di vincere il nemico sul campo,
o di frenare al tempo stesso lo spirito anticristiano e rivoluzionario..... Presto
o tardi l'Italia sarà libera, e raccolta in una confederazione liberale
<span class="pagenum" id="Page_525">[525]</span>
e cristiana. Prima di questo fatto, la Chiesa non ripiglierà il terreno
che ha perduto dopo Lutero. L'Italia libera è il papato liberato, per quanto
contrarie sieno le apparenze; e senza il papato sciolto dallo straniero, e
dall'assolutismo austriaco, non è possibile ricondurre i popoli all'ovile
«della fede<a class="tag" id="tag523" href="#note523">[523]</a>».
</p>

<p>
Prima che giungesse quel desiderato momento, il nuovo imperatore
d'Austria, istrutto dalle terribili lezioni del 1848, proclamò la libertà della
Chiesa, indi la sistemò col concordato del 15 agosto 1855 «per mettere in
armonia le relazioni fra lo Stato e la Chiesa colla ben intesa prosperità
dell'impero». Era il più ampio che nell'età moderna si formasse, e perciò
il più impugnato. Non attribuiva nuovi diritti alla Chiesa, ma le restituiva
la libertà di tutti i suoi atti interni, di pubblicare scritti, eleggere
vescovi e parroci, erigere o restringere Ordini monastici, comunicare col
capo supremo e coi fedeli, statuire di tutto ciò che concerne i sacramenti,
la disciplina, i possessi suoi; senza perciò togliere la parità de' cittadini
in faccia alla legge, rimanendo l'ecclesiastico passibile de' tribunali ordinarj
pei delitti comuni. Attribuivasi ai vescovi l'ispezione sopra la stampa
e l'istruzione primaria, e facoltà di proibire ciò che offendesse il costume
e il dogma, ma poichè la censura politica preventiva era stata già tolta,
anche l'ecclesiastica dovè restringersi in limiti ragionevoli e legittimi,
mentre gli scrittori non trascendevano.
</p>

<p>
Sebbene riconoscessero alcune inopportunità, viepiù in paesi di religione
mista, vi applaudirono coloro che capiscono come tutte le libertà si colleghino
fra loro: l'arcivescovo di Westminster lo difese e spiegò in quattro
conferenze a Londra; l'imperatore de' Francesi solennemente si congratulava
coll'Austria, «ringiovinita dai cavallereschi sentimenti del suo leale
sovrano»; di rimpatto ne fremeano o ridevano o blasfemavano i fragorosi,
che aborrono ogni libertà della Chiesa: e ascrivevano a colpa dell'Austria
quel che ad altri n'è parso l'atto suo più savio e popolare<a class="tag" id="tag524" href="#note524">[524]</a>.
</p>

<p>
Su quel modello si sarebbero foggiati gli accordi colle altre signorie, se
la rivoluzione non avesse di nuovo conculcato le libertà popolari.
</p>

<p>
Ammirando i prodigi coi quali Iddio manifestamente avea salva la nave di
Pietro quand'era parsa più vicina al naufragio, per combattere gli arroganti
sofismi degli enciclopedisti e le inumane celie volteriane erasi elevata
altrove una falange battagliera, in cui primeggiavano Görres, Adam Müller,
Luigi Zaccaria Werner, Federico Schlegel, Carlo Luigi de Haller, il
barone d'Ekstein, il conte Stolberg, Boulogne, Frayssinous, Bautain.
Giuseppe De Maistre, savojardo e ministro dei reali di Piemonte, spiegava
il problema fondamentale della filosofia col supporre una primitiva
rivelazione della parola, e delle idee con essa, offuscata poi dal peccato
originale, del quale esagerava gli effetti per magnificare la redenzione; e non
discutendo ma affermando, calpestava gl'idoli della rivoluzione, ergendo
<span class="pagenum" id="Page_526">[526]</span>
un sistema teosofico, dove i dogmi sono pareggiati agli acquisti della ragion
naturale, e la scienza è ridotta a fede. Il mondo è un immenso altare dove,
in perpetua espiazione del male causato dalla libertà dell'uomo, s'immola
continuamente dal selvaggio come dal civile, il reo come il giusto: la man
di Dio regola ogni cosa, talchè la storia terrena è regno immediato e visibile
di Dio; e nella sanzione di questo si fonda non solo l'autorità suprema,
ma anche l'interna condizione sociale e la distinzione delle classi: opera
di Dio sono i re, gli Stati, le costituzioni, e quando l'uomo presume stabilirli
da sè, s'appiglia necessariamente al peggio, e non edifica ma ruina.
Credere a promesse di re è un mettersi a dormire sull'ale d'un mulino:
reprimerli e correggerli non possono bajonette e tribune: è antilogico l'elevar
la plebe sopra di essi: il contrappeso del potere dee venir dall'alto; dal papa,
sulla cui supremazia appoggiasi l'infallibilità della Chiesa, unico rimedio alla
corruzione della razza umana, che vuolsi gagliardamente reprimere. Il
filosofismo non ebbe più inesorabile avversario del De Maistre, che lo colpisce
coll'opporre alle affermazioni altre imperterrite affermazioni: genio
esuberante, che ti lascia dubbio se sia sofista o profeta, e che anche co' suoi
paradossi operò potentissimamente sull'avvenire.
</p>

<p>
Più conosciuti perchè più leggieri erano Chateaubriand, che la religione
austera riduce in vaporosa e sentimentale poesia: Bonald che pone la
verità fuori dell'uomo; Lamenais il quale spingea la logica fino all'iperbole,
lo zelo fin alla procella, proclamando la ragione universale, il senso comune
qual criterio unico della verità, il papa qual organo infallibile di questo
senso comune; intimava guerra ai classici pagani, confondendo nel medesimo
anatema sofisti, protestanti, rivoluzionarj. Il suo <i>Saggio sull'indifferenza
in fatto di religione</i> fu tradotto da un insigne scrittore, apologista
egli medesimo, e piaceva ripeter con esso che «senza papa non
v'è Chiesa cattolica; senza Chiesa non cristianesimo; senza cristianesimo
non religione; senza religione non società».
</p>

<p>
Ebbero qui alquanti proseliti: e in quel senso procedeano fin all'esagerazione
le <i>Memorie</i> di Modena e la <i>Voce della verità</i>, dove Cavedoni, Baraldi,
Galvani, Schedoni, Rosmini, Canosa, Monaldo Leopardi ed altri non solo
difendevano ma assalivano. Come ostrogoti erano costoro denunziati dai
volteriani, che presumeano colpirli d'una fittizia impopolarità.
</p>

<p>
Mentre le matematiche posavano il Dio astratto de' geometri, la chimica
colle storte e il microscopio cercava la monade, l'anatomia e la fisiologia
rimpastavano il Dio vivente degli Ebrei, erasi cominciata anche la riazione
storica nel quadro stupendo e providenziale de' progressi dell'uman
genere additando il Dio personale, creatore e redentore de' Cristiani. Allora
si chiariva la logica de' fatti, per cui da certe situazioni derivano altre
regolarmente non fatalmente. Contro un radicalismo ingrato quanto cieco,
mettevansi in luce le opere de' padri, mostrando come le cose ebbero la loro
<span class="pagenum" id="Page_527">[527]</span>
ragione di essere; che non sono le verità fondamentali che variino, e neppur
le loro reali applicazioni, bensì il modo d'applicazione in circostanze e
condizioni variabili. Allora si cessava di osservare con leggerezza bernesca
il passato, e di deriderlo sol perchè passato: si cercava la verità che sta sotto
alle legende popolari e alle convenzioni da scuola come i classici sotto ai
palimsesti, e si mostravano glorie e imprese italiane, e stupende dottrine,
e sante azioni in quel medioevo, che gli accademici cortigiani, perchè ne
tornava conto ai re, aveano dipinto come un grande abisso fra la civiltà
pagana e la moderna. Insieme ricordavasi come i fedeli, se avanti tutto sono
cattolici, appartengono anche ad un'associazione civile, a un popolo, a una
patria, per le cui sorti non possono restare indifferenti: anzi sono solidali di
quanto le accade, e devono contribuire alla prosperità di essa. Perocchè
storia e politica non si scompagnano: la storia è la politica d'un tempo:
la politica è la storia d'oggi; onde il soggetto è sempre lo stesso, anche
a gran distanza; è l'uomo, è la società odierna: sicchè non fa meraviglia
se vi si trovano gli stessi amici a lodare, gli stessi avversarj a combattere.
</p>

<p>
Di qual peso fosse tale riabilitazione storica apparve dal furore con
cui fu assalito chi più vi adoperò alta imparzialità di spirito e sincera indagine
del vero. Ma è notevole come il ravviamento di studj buoni provenisse
da laici, in testa ai quali collochiamo Alessandro Manzoni, che
mentre le poetiche ispirazioni attingeva dalla Bibbia e dalla fede, combatteva
invincibilmente le accuse che la dotta plebe lancia alla morale
cattolica. Egli si rallegrava che «tra gli orribili rancori che hanno diviso
l'Italiano dall'Italiano, almeno non si conosce il religioso; le passioni che
ci hanno resi nemici, non hanno almeno potuto nascondersi dietro il velo
del santuario»<a class="tag" id="tag525" href="#note525">[525]</a>. A quanto diversa scena dovette poi partecipare!
</p>

<p>
Sfavillò in questa scuola l'abate Vincenzo Gioberti torinese, che comparve
dapprima con tutte le armi della scienza, i vezzi dell'arte, i compatimenti
della carità, le modestie della fede. Applicatosi alla filosofia dell'ente, impugnava
risoluto come causa di tutti i mali il razionalismo, incarnato in Lutero
per abbattere l'autorità della Chiesa, in Cartesio l'infallibilità della Bibbia,
in Kant la validità della metafisica cristiana; talchè a restaurar la filosofia
in Italia trovava necessario il ritorno alle istituzioni cattoliche. Vanno in
questo assunto le prime opere sue, che tanto piacquero al giovane clero.
Già dal 1840, nell'<i>Introduzione allo studio della filosofia</i> credea vicino a
risorgere l'arbitrato del pontefice: «Le divisioni religiose d'Europa, l'eresia,
lo scisma e la miscredenza, signoreggianti in una parte notabile di
essa, vi rendono impossibile per ora quest'arbitrato: ma potrebbe nascere
il caso che gl'Italiani mettesser mano in qualche modo a farlo rivivere.
L'Austria intende da grandissimo tempo colle arti di cupa e scellerata politica
ad allargar il suo dominio in Italia, ed a ghermire tutti i paesi circonpadani
dal Veneto all'Adriatico. Le Legazioni sono la prima preda a
<span class="pagenum" id="Page_528">[528]</span>
cui ella agogna, e su cui si getteranno cupidamente gli artigli imperiali, come
prima ne abbiano il destro. Io non credo che i buoni Italiani, qualunque
sieno le loro opinioni politiche, possano esitare un solo istante, quando si
tratti di scegliere fra un antico governo italico e un nuovo giogo barbarico,
fra una monarchia nazionale, e una tirannide oltramontana. La libertà
è una bella cosa, ma l'indipendenza nazionale è molto migliore; l'una
compie la felicità di un popolo, l'altra gli dà il nome, l'essere, la vita.
L'odio politico contro il dominio austriaco ed imperiale è perciò il sentimento
in cui si debbono riunire tutte le opinioni; e siccome all'odio si dee
contraporre l'amore, qual è il principio che possa stringere ad armonizzare
gli animi di tutti gl'Italiani, se non quella dolce e sacra paternità del pontefice
romano, tanto antica quanto il cristianesimo, e che malgrado l'empietà,
e la freddezza dei tempi, è tuttavia adorata dalle cattoliche popolazioni?
Forse il tempo non è lontanissimo in cui chiunque ha sentimento
d'uomo dovrà stringersi intorno al venerando pastore, per guardare e difendere
dalla rapace e fraudolenta Vienna le belle provincie fra l'Adriatico
e l'Apennino, volgendo la morale e religiosa possanza del papato a liberar
la penisola dall'oppressione straniera. Imperocchè coloro i quali si confidano
che l'uccello grifagno non aspiri a dar di becco su qualche nuovo
boccone d'Italia, finchè possa mangiarsela tutta, s'ingannano di gran lunga,
e piangeranno un giorno amaramente, ma senza rimedio, la loro stolta
fiducia»<a class="tag" id="tag526" href="#note526">[526]</a>.
</p>

<p>
Volle poi amplificare uno smodato elogio all'Italia, mostrando come a lei
competesse la primazia fra le nazioni, principalmente perchè sede del papato,
antica tutela e novella speranza della nazione, centro jeratico e vincolo
religioso e morale dell'universo; e dove Roma è «ai dì nostri asilo inviolabile
di civile tolleranza e ricetto ospiziale, aperto a tutti gli uomini onorati,
specialmente se infelici, qualunque sia la setta a cui appartengono». V'è
pagine mirabili di fede e di verità storica, ma innoculava al paese una superbia,
che doveva immensamente pregiudicare. Ivi esalta l'efficacia degli
Ordini religiosi; ivi ridesta la teoria patristica che la Chiesa è anima delle
nazioni e della civiltà, e i papi sono arbitri dei regni; al tempo stesso che
il siciliano padre Ventura sosteneva esser il potere politico subordinato all'ecclesiastico,
quanto il domestico al politico.
</p>

<p>
Il Gioberti, quasi avesse paura de' suoi asserti, professava non aver fatto
che dedurli dal Balbo, dal Cantù, dal Manzoni, dai quali era nata una scuola
che intitolarono <i>Neoguelfa</i>. Nell'indeclinabile conflitto tra la Chiesa e lo
Stato, cioè fra il popolo e i governanti, eransi appigliati al partito, per cui
giganteggiarono Milano, Firenze, Napoli, Venezia; quello cioè che alla supremazia
armata dell'imperatore preferiva l'autorità morale del pontefice; ed,
oltre il resto, vi vedeano un mezzo di far prevalere l'idea nazionale alla dominazione
forestiera. Nel paese, ritemprato dai lunghi dolori, voleano ristabilire
<span class="pagenum" id="Page_529">[529]</span>
concordia e dignità, surrogare il culto della libertà all'orgia della rivoluzione,
far della fede meglio d'una speculazione che tutto vuol conciliare nel
vago, e che non è nè un alimento nè un freno; dallo scherno volteriano, o
del credere unicamente nel Dio de' galantuomini, ricondur i nostri al Dio
vivente, personale, creatore e redentore. Nella storia poi, nella ponderazione
del diritto e nella statistica riconoscevano come la libertà fosse stata sempre
protetta dai papi, i quali all'universale impero della forza opponendo la
comunanza universale delle anime, aveano salvato la civiltà, impedita l'intera
sommessione dell'Italia ai Barbari, favorito a tutti i tentativi d'indipendenza.
Il progresso non consistere in quella febbre d'attività mercantile che
specula sulle passioni della vita sensuale; e non può separarsi dal rispetto al
diritto e alla morale. Ad elevare le plebi nessun mezzo riuscire meglio
che l'elevare i sacerdoti coll'educazione e colla moralità; e consolidare il
concetto dell'autorità, che surroga alla repressione de' gendarmi la vigilanza
della coscienza.
</p>

<p>
Affrontando i gloriosi pericoli dell'impopolarità, i Neoguelfi credevano per
tal via ottenere che l'Italia, umiliata dalla violenza straniera e dall'accidia
nostra si rialzasse colle memorie e coll'azione di soli italiani, e fantasticavano
una lega di cui fosse capo il pontefice, e per la quale lo straniero perderebbe
dapprima la superiorità, quindi anche il dominio. Se non che pareva opporvisi
la trista opinione invalsa intorno al principato temporale dei papi, denunziati
incessantemente come pessimi amministratori, inetti governanti,
avversi ai progressi della civiltà moderna.
</p>

<p>
Ma mentre alcuni la credeano in ritardo, altri in avanzo, parve Dio
mandasse l'ora giusta al trionfare della Chiesa a capo della civiltà.
</p>

<p>
Pio VII, eroe dacchè la persecuzione pose fine alle sue debolezze, ingloriato
dal martirio sì ben sostenuto, e appoggiato dal Consalvi, uno de' più
insigni ministri, col motu proprio del 6 luglio 1816 diede all'amministrazione
pubblica un ordine generale, cercando innestare sulle antiche consuetudini
le innovazioni rivoluzionarie; serbò a soli ecclesiastici l'istruzione, la
censura, la diplomazia, le supreme magistrature amministrative e giuridiche;
rielesse cardinali, santificò varj santi. Leone XII, succedutogli il 28 settembre
1823, continuava le cure pastorali contro «l'irruente empietà e
contro la meticolosa politica, invasata dalla paura de' forti e oltrecotante coi
deboli»: e aveva divisato riformare le regole de' frati, riducendoli a tre
soli Ordini; uno di regolari, poveri, di scienza discreta e tutti cuore, che
coadiuvassero ai parroci, servissero al popolo, e si sagrificassero negli ospedali;
uno tutto per l'educazione e istruzione della gioventù, e per propugnare
gl'interessi della religione e del buon costume; uno di contemplativi che
salmeggiassero e predicassero, mirando all'evangelica perfezione. Ripristinò
il Sant'Uffizio, estese i privilegi della manomorta, e ai Gesuiti affidò il Collegio
Romano col museo e l'osservatorio.
</p>

<p>
<span class="pagenum" id="Page_530">[530]</span>
Volle attestare la indipendenza di Roma col pubblicare il giubileo, che più
non erasi fatto dopo il 1775: cioè, malgrado le paure dei re e dei politici, invitar
i devoti di tutto il mondo a venir a Roma, dove, «oltre i tesori della
grazia, vedrà riuniti i più augusti monumenti della religione, tanti preziosi
pegni dell'amor che il Signore attestò alle porte di Sion con maggior profusione
che a tutti i padiglioni di Giacobbe; affrettinsi al monte dove piacque
a Dio d'abitare. O Gerusalemme! voglia Dio che vengano a te colla fronte
a terra i figli di coloro che l'hanno umiliato, e che adorino le orme sue
quei che ne son fatti i detrattori. A voi specialmente ci volgiamo con
tutta l'affezione del cuore apostolico, a voi che, separati dalla vera Chiesa
di Cristo, e allontanati dalla via della salute, ci fate gemere sul vostro
stato. Consentite al più affettuoso de' padri la sola cosa che manca all'allegrezza
generale, cioè che, chiamati dall'ispirazione dello Spirito superno
a goder della luce celeste, e rompendo le barriere della separazione,
partecipiate ai sentimenti della Chiesa madre nostra comune, fuor della
quale non v'è salute. Noi apriremo il cuore alla gioja, vi riceveremo con
allegrezza nel nostro seno paterno; benediremo il Dio d'ogni consolazione,
che nel più gran trionfo della verità cattolica ci avrà arricchiti di tutti i
tesori della sua misericordia».
</p>

<p>
Noi non siamo costretti a giudicare le ordinanze civili di lui: basti che fu
tacciato di far troppo, come di far poco il succedutogli Pio VIII (31 Maggio
1829), più rassegnato che lottante, e che breve durò.
</p>

<p>
Il dottissimo cardinal Maj, nell'orazione solita recitarsi in conclave <i>de
eligendo pontifice</i>, diceva ai cardinali: «Dateci un papa che sia per la fede
Pietro, per costanza Cornelio, per felicità Silvestro, per eleganza Damaso;
abbia di Leon Magno la nitida eleganza, di Gelasio la dottrina, di Gregorio
Magno la pietà, di Simmaco la fortezza, di Adriano l'amicizia de' principi;
sia per la concordia delle Chiese Eugenio, pel patrocinio delle lettere
Nicolò, per grandezza di pensamenti Giulio, per liberalità Leone, per
santità Pio V, per vigor d'animo Sisto: e per non ricorrere solo le prische
età, dateci un pontefice cui non manchino nè l'erudizione di Benedetto XIV
nè la munificenza del sesto Pio, nè la forza e benignità del settimo, nè
la vigilanza di Leone XII, nè la rettitudine di Pio VIII».
</p>

<p>
Gregorio XVI saliva papa il 2 febbrajo 1831 mentre l'Europa era sommossa
da una nuova rivoluzione di Francia, che al ripristinato diritto divino
surrogava quello delle moltitudini e della sollevazione. E una scoppiò nelle
Romagne nell'interregno, ma ben presto l'Austria tornò all'obbedienza dei
duchi e del papa l'Italia media, colla solita necessità di repressioni e la solita
sequela di odj. Quanto inesperto delle cose politiche tanto fervoroso per la
causa di Dio e la santa maestà del dogma, Gregorio XVI secondò la revivescenza
cattolica in Italia e fuori<a class="tag" id="tag527" href="#note527">[527]</a>; infervorava ai doveri religiosi; ostava
alle eresie ripullulanti; riformò i concordati col Piemonte e con Modena;
<span class="pagenum" id="Page_531">[531]</span>
lottò colla Spagna e colla Svizzera che molestavano la Chiesa; scomunicò
i fautori della tratta dei Negri; denunziò alla cristianità il re di Prussia,
che a cagione de' matrimonj misti teneva in carcere l'arcivescovo di Colonia;
all'imperatore di Russia rinfacciò i maltrattamenti usati ai Polacchi,
e additandogli le ruine del palazzo di Nerone diceagli: «Ecco quanto resta
de' persecutori de' Cristiani».
</p>

<p>
Vaglia il  vero, non sempre il clero si trovava all'elevatezza della sua missione;
molti preti mancavano della scienza necessaria, e molti della ancor più
necessaria pietà. Usciti dai seminarj, dove non sempre la vocazione gli avea
condotti, tremando dell'impopolarità e dello scherno, pareano attenti a farsi
perdonare il loro stato e il loro vestire coll'accostarsi il più possibile al viver
mondano: usare ai caffè e ai ritrovi, bazzicare passeggi e fin teatri, educarsi
sui giornali a cianciulliare di politica col gergo liberalesco; neppur rifuggire
dalle società secrete e dalle cospirazioni; colle romanze del Berchet e i lazzi
del Giusti e le declamazioni del Gioberti inebriarsi al prossimo ritornar dell'Italia
nel suo legittimo primato; torturavano la Bibbia per trarne eccitamenti
e giustificazioni alle loro demolizioni; rideano essi primi degli studj
teologici, delle virtù ecclesiastiche, della carità non meno che della devozione,
e di coloro che mostrassero o scienza non comune o zelo disinteressato:
mentre riponevano il progresso nel trattare leggermente la fede avita, riprovare
abusi di cui essi stessi profittavano, e parlar della secolarizzazione degli
uffizj ecclesiastici, della abolizione delle fraterie e dell'incameramento dei
beni: e dolersi di dover nascondere tanto talento e tanta attività sotto la veste
talare. Costoro erano carezzati dai settarj, e lusingati colla speranza d'una
rivoluzione civile e sociale, ma che lascerebbe intatto il cattolicismo, cioè i
benefizj che godeano e le dignità a cui aspiravano: onde molti bonariamente
credeano, o almen diceano che il cattolicismo, postosi a capo delle
idee moderne, conquisterebbe l'universo mondo<a class="tag" id="tag528" href="#note528">[528]</a>.
</p>

<p>
Chi sa la storia del nostro secolo, conosce che sempre fu regolato da
frasi. E la frase proclamata nella rivoluzione del 1831 fu il non intervento.
Questo restar indifferenti allo strazio de' nostri vicini repugna alla carità;
ma la politica stessa se ne ride; ed oltre ripristinare coll'armi i principotti
d'Italia e il pontefice, le Potenze vollero intromettersi dell'assetto interno,
fino a pronunziare che lo Stato Pontifizio era mal governato, e dar suggerimenti
ufficiali al suo principe. S'aperse con ciò l'èra nuova della rivoluzione,
che comparve armata della penna dei diplomatici e delle ambizioni
dei re, i quali faceansi alleati e complici delle società segrete istituitesi
contro di loro, e subillatori dell'eresia che prima era da essi combattuta.
Se l'aveano suggerito i regnanti, ben poteano i Romagnuoli domandare a
gran voce la secolarizzazione degli impieghi e l'applicazione di codici stranieri:
sicchè il malcontento poteva palliarsi di legalità, e farsene organi
or elegiaci or ditirambici anche persone dedite all'idea carbonarica, ma
<span class="pagenum" id="Page_532">[532]</span>
repugnanti dalla Giovane Italia, quali Massimo D'Azeglio o il dottore
Farini. A tale manifattura d'anarchia trovavano alleati troppi interessi e
passioni; malcontenti che volevano annessi i paesi pontifizj al regno di
Napoli o al Piemonte o sin all'Austria; Inglesi che bramavano crollasse
il papato; Tedeschi che voleano impiantare il protestantismo nella sede
stessa del cattolicesimo; avvocati che agognavano l'occasione di declamare
in un parlamento o di regnare in un ministero; rivoluzionarj che erano
sicuri di riuscire contro un trono che non vuol difendersi con un esercito,
sicchè la minima insurrezione basta ad abbatterlo; napoleonici, che di quel
paese farebbero il punto d'appoggio per sollevare tutta Europa. Il governo
di Luigi Filippo non poteva reprimere la rivoluzione da cui era nato: e
poichè nel paese suo era cominciata nuova guerra contro il ridestato zelo del
clero, indicato col nome di Gesuita, si mandò ambasciadore a Roma un antico
fuoruscito, il carrarese Pellegrino Rossi. Alla costoro ombra, dalla Francia,
da Lugano, dalla inglese Malta avventavansi opuscoli incendiarj in Italia,
che versassero aceto sulle piaghe: che, se bersagliavano il Tedesco, più
concordemente inviperivano contro Roma. Tutto ciò cresceva gli scontenti
negli ultimi anni di Gregorio XVI. E s'egli deplorava tale disorganamento,
e vi provvedeva o con ammonizioni o con repressioni, era vituperato
come retrogrado e tirannico; denigravansi gli atti suoi migliori;
calunniavansi fino i suoi costumi; non occorrevan le prove e neppur la
probabilità; bastava l'esser detto; chè in tempo di rivoluzione la credulità
è inesauribile<a class="tag" id="tag529" href="#note529">[529]</a>.
</p>

<p>
Quell'amministrazione diversa dagli altri regni, quel re prete che dava
esempj o raffacci ai re, quella corte di cardinali come potevano piacere ad
un'età tutta soldati e ciambellani? Credeasi avvilito un popolo perchè ubbidiva
a tonache, anzichè ad uniformi; i sudditi diceano che il papa era uno
strumento in man dei principi; i principi lo guardavano bieco come il
solo che osasse opporsi alle loro trapotenze.
</p>

<p>
Aggiungiamo pure che un principe a vita, scelto in grave età, fra una
classe aliena per istituto da intrugli temporali, preferito per le virtù che
giovano ed onorano la Chiesa universale, deve riuscire men proprio al
governo quanto è più austero ed esemplare: onde quivi peggiorano le
condizioni di moralità che altrove sarebbero salvezza. Quindi moltiplicate
le cospirazioni, finchè una nuova se ne ordì al comparire del suo successore,
la cospirazione degli applausi.
</p>

<p>
Pio IX, avvezzo a lavar le sue mani tra gl'innocenti, pietoso di cuore,
ameno di discorsi, buon sacerdote, che molte ore d'ogni giorno riserbava
alla preghiera; che nelle dubbiezze gettavasi a' piedi della Madonna, a gran
rinforzo di speranze e di lodi venne trasformato in un idolo a capriccio, attribuendogli
atti, concetti, divisamenti alieni dal vedere e voler suo: «Viva
Pio IX» fu il grido che risonò da un polo all'altro, più alto che a qualunque
<span class="pagenum" id="Page_533">[533]</span>
eroe, e come simbolo di tutte le speranze, non men della Chiesa che dell'Italia.
Ai Cattolici parendo risorgesse quel che dopo Lutero non si era
veduto più, un pontefice di tal grandezza, da stendere la sua efficacia sul
mondo intero, esultando che il movimento venisse appunto di là ove è tradizionale
la stabilità.
</p>

<p>
Ma i figli di Voltaire non riconciliavansi col papa se non foggiandolo sul
tipo del loro patriarca; e in quella foga d'applausi, dove l'amore cancellava
la riverenza, si tentò staccare il principe dal papa, il papa dall'ordinamento
ecclesiastico e dai suoi predecessori, gridando «Viva Pio IX solo». Per quanto
egli protestasse contro lo scopo che ognor più si rivelava di farlo scintilla
d'incendio politico<a class="tag" id="tag530" href="#note530">[530]</a>, con preghiere che somigliavano a minaccie se gli
chiesero le riforme che i principi aveano suggerite nel 1831, ed egli le
concesse; se gli chiese, istituzione di moda, il giornalismo, ed egli il concesse,
e vi seguì il nembo delle falsità, l'annunzio di riazioni, di briganti,
d'invasioni; in conseguenza gli si chiese la guardia nazionale e un esercito,
ed egli concesse: se gli chiese una costituzione, ed egli la concesse; pel
qual modo si ebbe in pochi mesi ciò che i più arditi avean appena sperato
in un secolo.
</p>

<p>
Non può toccarsi al principato ecclesiastico senza che tutta l'Italia se
ne risenta, anzi l'Europa, come a un interesse dì tutti e di ciascuno. Ben
presto Francia scoppiò in nuova rivoluzione repubblicana; l'Europa tutta vi
corse dietro, come a tutte le mode di Francia, e a titolo della fraternità
universale restò contaminata di assassinj e di ruine. In Italia pure in nome
della nazionalità cominciò la conflagrazione, che da venti anni mantiene
quell'incertezza ch'è il peggiore dei danni perchè sospende tutte le forze
dell'anima, elide il coraggio, differisce le risoluzioni, come di gente sulle
mosse, che non ha nè una strada nè una meta.
</p>

<p>
La commozione erasi iniziata nel nome del papa, e nei concetti de' Neoguelfi
di ridurre a concordia lo Stato colla Chiesa, la libertà coll'autorità.
Più parve potersi sperarla quando l'assemblea repubblicana francese, proclamando
il diritto inviolabile delle coscienze, sciolse i vincoli che un'improvida
protezione avea messo alle facoltà della Chiesa, e il parlamento
germanico abolì i divieti che le costituzioni particolari ponevano al culto
pubblico. Anche in Italia i sacerdoti favorirono gli scotimenti del 1848,
benedissero le bandiere e le armi, contribuirono denaro, preci, inni, esortazioni,
esempio: il ministero piemontese gl'invitava a render odiosi al
popolo gli Austriaci col mostrare come questi avessero sempre incagliata
l'azione degli ecclesiastici<a class="tag" id="tag531" href="#note531">[531]</a>. Ognuno sa come la rivoluzione si voltasse
contro Pio IX, fin a cacciarlo dalla sua sede; onde l'Italia, per la terza
volta in cinquant'anni, dovè protestare contro gli oltraggi dell'esiglio del
suo padre. Portata la gran lite sul campo della forza, la forza prevalse; lo
straniero rioccupò l'Italia, e l'inevitabile riazione inaridì le rigogliose
speranze, e divelse le ottenute libertà.
</p>

<p>
<span class="pagenum" id="Page_534">[534]</span>
L'unico governo sopravvissuto con forme parlamentari cercò sviare le
opposizioni col voltarle sopra il clero. Accennammo quanto il Piemonte
concedesse alla giurisdizione ecclesiastica maggior campo che il resto d'Italia,
e la Chiesa vi fruisse privilegi che dal principato altrove le erano stati
tolti, e che dalla libertà s'invocano ora come diritti comuni. Le curie continuavano
a conoscere delle cause relative a riti, a sponsali, a matrimonio, a
benefizj, e così della bestemmia e dell'eresia, ed anche de' reati comuni
qualora il fôro laico li lasciasse impuniti. Spettava ai vescovi l'ispezione sui
pii istituti: ai parroci il registrare gli atti dello stato civile. Le cause d'ecclesiastici,
se questi non volessero prevalersi del privilegio di fôro, venivano
giudicate dalle corti d'appello, anzichè da tribunali inferiori: invece del
giuramento, in giudizio bastava pel vescovo l'asserzione; e i chierici lo davano
toccandosi il petto, anzichè gli evangeli. L'ecclesiastico era esente dal
servizio militare, dall'obbligo della tutela, dall'esser imprigionato per debiti
o privato del necessario: ancorchè minorenne, potea fare i voti e disporre
de' proprj beni; se venisse arrestato, doveasi subito parteciparne notizia
al vescovo, e tenerlo in carcere separato; non condannarlo mai a lavori
forzati: non a morte senza che il processo fosse conosciuto dal vescovo.
L'arcivescovo doveva approvar le tesi di laurea, assistere per mezzo d'un
delegato agli esami dell'Università, ove si davano esercizj spirituali, uffizj
festivi, obbligo di confessione. Per la stampa voleasi il visto d'un censore
ecclesiastico: molteplici le congregazioni religiose. L'asilo sacro estendeasi a
tutte le chiese dove si conservasse l'eucaristia ed ai sagrati: venivano aggravate
le pene quando il delitto fosse commesso contro persone o cose religiose:
gli Ebrei dovevano dimorare in un quartiere segregato, esclusi dal
possedere e dagli uffizj pubblici e dai gradi universitarj. Neppure i Valdesi
poteano possedere fuor dei loro confini.
</p>

<p>
I Gesuiti, la cui caduta non era bastata a calmarne i nemici, abbondanti
non solo tra gl'increduli ma in frati gelosi e in puntigliosi giansenisti,
erano rientrati nel regno coll'antica dinastia, e divennero onnipotenti, se
crediamo a quel che ce ne dicevano i Piemontesi, che arrivavano ad invidiare
la Lombardia, perchè, la dominazione forestiera non ve li tollerava.
Che se il buon senso riflettesse che non un solo Gesuita dettava nelle
Università; che i loro collegi, affatto liberi, erano popolatissimi, e da
famiglie non servili e non ignoranti, gli si imponeva silenzio con quelle
asserzioni che arrogansi il luogo di ragioni<a class="tag" id="tag532" href="#note532">[532]</a>.
</p>

<p>
Quanta invece avessero potenza i loro avversarj fu chiaro dal caso del Gioberti.
<i>Nel Primato d'Italia</i> volendo retoricamente mostrare come la nazione
nostra sovrastasse a tutte le altre, l'udimmo magnificare e l'autorità pontifizia,
e i sostegni di essa, i Gesuiti. Coloro che adorano un idolo purchè fatto a
loro modello, gliene vollero male, e lo punzecchiarono tanto, che egli,
supremamente bisognoso dell'aura vulgare, onde purgarsi dalla taccia di
<span class="pagenum" id="Page_535">[535]</span>
gesuitante, «da acqua tepida si convertì in lava», buttò fuori i <i>Prolegomeni</i>,
ove cantava la palinodia, poi il <i>Gesuita moderno</i>, ove in cinque grossi
volumi rivomitò (come si disse) il vomito di tutti i precedenti, e con menzogne
elevate fin all'assurdità tolse a mostrare che i Gesuiti «son anime
dure e spietate, anime di ferro; impenetrabili ai sensi più sacri, ai più
nobili affetti; cime d'orgoglio di un crudo ed inessicabile egoismo; pronti
alla frode, all'impostura, alla calunnia, sforniti di viscere, apostoli d'inferno,
ministri di perdizione, insomma il nemico più funesto e terribile
che siasi veduto ne' tempi moderni di ogni vivere umano e cristiano».
Nominava e infamava persone vere e vive, come erangli denunziate da
amici; e sopra denunzie altrui assicurava che nelle scuole gesuitiche «si
predica una morale ribalda, che non ha di cristiano che le sembianze; un
costume di cui gli onesti Gentili si vergognerebbero; una giustizia che
contraddice alle leggi pubbliche, e non può avere altra sanzione che quella
degli scherani».
</p>

<p>
Il secolo critico avrebbe osato revocarlo in dubbio? Ma a chi gli avesse
chiesto ragione della diametrale contraddizione, il Gioberti rispondeva averli
lodati per far prova di convertirli, ma uscito vano il tentativo (in pochi mesi)
aver chiamato il pan pane<a class="tag" id="tag533" href="#note533">[533]</a>. L'illustre Pascal, interrogato dalla marchesa di
Sablè se delle accuse che lanciava in quelle <i>Provinciali</i>, che furono definite
immortali bugiarde, fosse egli ben accertato, rispondeva che l'assicurarsene
era dovere di quei che ne lo informavano; a lui non incombeva che di servirsene<a class="tag" id="tag534" href="#note534">[534]</a>.
Siffatta doveva pur essere l'opinione del Gioberti, che vivendo
lontano, non era istruito del paese se non per lettere di pochi preti, come
ce ne chiariscono il suo carteggio stampato, e più quel che abbiamo di non
istampato<a class="tag" id="tag535" href="#note535">[535]</a>, e di là trasse tutta quella spazzatura di sacristia, di cui
infarcì dettature, nelle quali Iddio lo colpì di mediocrità.
</p>

<p>
Come ciò si combinasse colla sua devozione quasi idolatrica pel papato lo
cerchino quei che pretendono coerenza in coloro che orzeggiano secondo il
vento dell'opinione. Ben deplorevole è che ne nascessero baruffe da trivio,
e persone oneste e venerande restassero esposte a insulti di piazza, e presto
a violenze pubbliche. Perocchè i primi esperimenti della rivoluzione furono
dapertutto il cacciare a furia i Gesuiti, nè molto esagererebbe chi dicesse che
tutti i preti ne godettero. Ciò fin dall'ore rosee delle riforme. Dappoi che
si stabilì il sistema rappresentativo, o per l'insita avversione delle sêtte a
quanto sa di Chiesa, cioè d'autorità e di conservazione, o per istornare gli
occhi dagli errori e dagli abusi proprj, il governo sardo suscitò garriti
religiosi, e minute persecuzioni. Non che abolire la revisione ecclesiastica,
alla revisione civile sottopose gli scritti dei vescovi. Protestavano
questi contro tale indegnità, e con monsignore Charvaz dicevano: «L'intera
libertà noi vogliamo, per la quale coll'errore può diffondersi anche
la verità, e la religione parlare senza bavaglio: non vogliamo una mezza
<span class="pagenum" id="Page_536">[536]</span>
libertà, per la quale resti la revisione d'un tribunale non competente in
materia religiosa; una mezza libertà, la quale, col pretesto che una parola
inceppi il Governo, possa inceppare la libertà religiosa e sociale».
</p>

<p>
Di tal pretensione si scandolezzarono i liberali, e più quando i vescovi,
adunatisi a Villanovetta, pronunziarono che agli ecclesiastici spetta
il pieno esercizio de' diritti politici e civili quanto ad ogn'altro cittadino, ma
devono astenersi da ogni discussione politica, dai circoli, dalle elezioni, da
uffizj pubblici, dal legger abitualmente i giornali, qualora non siano autorizzati
dal vescovo: non potersi, a norma dello Statuto, senza l'approvazione
ecclesiastica pubblicare Bibbie, catechismi o libri che trattino <i>ex professo</i>
di religione; e proponeano una riforma delle curie vescovili, col consenso
del pontefice.
</p>

<p>
In paese libero questa libera unione fu violentemente accusata, e il
La Farina la denunzia come «atto di vera ribellione» perchè «non se
n'era chiesta l'autorizzazione del principe».
</p>

<p>
I concordati cambiavano d'indole quando non riferivansi più ad un re,
bensì ad un ministero che cangia ogni stagione, ad un parlamento ove
la maggioranza d'una sola palla basta a sancire la legge anche iniqua;
ove la libertà dello stampare e dell'adunarsi concessa a tutti, rende più
ingiusto il negarla agli ecclesiastici, come rendonsi superflui i privilegi di
questi dacchè le garanzie volute in essi divengono comuni a tutti.
</p>

<p>
Ma appunto da questa mutabilità delle leggi e de' Governi vien cresciuta la
necessità di vedere assicurata la libertà del capo della Chiesa: eppure contro
di questo concentravano gli attacchi le sêtte, le quali, dopo essersi assoggettati
lo Stato e il popolo, vogliono serva anche la Chiesa; e parve che d'allora
Piemonte significasse rivoluzione, come popolo dovea significare i giornali.
I quali, dopo rinnegata l'eguaglianza di tutti in faccia alla legge,
sancita dallo Statuto, in nome di questa eguaglianza chiedeano si sopprimesse
la giurisdizione eccezionale. Questa era portata dal concordato, sicchè
sarebbe bisognato trattarne con Roma; ma i giornali impossessatisi della
quistione, com'è loro stile l'avevano incancrenita; «i liberali (son parole
del La Farina) generalizzando le accuse, disgustavano della libertà molti
ecclesiastici che senza di ciò l'avrebbero amata: entrati una volta in
queste vie, il soffermarsi era impossibile, perchè l'ingiuria chiama l'ingiuria;
i tristi avvelenano le piaghe e le rendono letali».
</p>

<p>
Roma riflesse che il concordato era stato conchiuso di recenti; e che è un
contratto sinalagmatico, ove ciascuna delle parti cede in alcun punto per ottenerne
un altro<a class="tag" id="tag536" href="#note536">[536]</a>: nè dal mutare degli ordini politici doveano dipendere
le leggi ecclesiastiche. Ai varj messi spediti a trattarne era impossibile riuscire
ad accordi, atteso che Roma non potea transigere sovra i principj, e
il governo Sardo era omai schiavo di quella che s'intitola opinion pubblica.
Il conte Siccardi spedito a tal uopo, ne tornò irritato, e presentò al
<span class="pagenum" id="Page_537">[537]</span>
Parlamento un progetto di legge per rifondere la giurisdizione ecclesiastica
in materia temporale. Inviperite le plebi, fra le escandenze di queste
fu passata la legge, che aboliva il privilegio del fôro, il diritto d'asilo,
le pene per l'inosservanza delle feste; imponeva la sanzione regia ai
corpi morali per acquistare beni o ereditarne. È la legge del 9 aprile 1850,
rimasta famosa col nome di Siccardi; e in Torino si eresse una piramide a
perpetua memoria di franchigie che da mezzo secolo possedeano tutti gli
altri paesi d'Italia; pure la regia firma non fu consentita agli articoli
che toglievano l'osservanza delle feste, e riducevano il matrimonio a contratto
civile.
</p>

<p>
Roma protestò; richiamò il nunzio da Torino, e non volle riconoscere il
Pinelli, mandatole affinchè accettasse il fatto compiuto, e rimovesse il Franzoni
arcivescovo, tenuto corifeo dell'opposizione clericale, e che avea proferto
la legge civile non poter dispensare il clero dagli obblighi speciali, impostigli
dalla Chiesa, e prescriveva qual contegno dovesse tenere rimpetto ai tribunali
civili. Di aver ciò stampato gli si mosse processo in paese di libera
stampa, e alla citazione non essendo egli comparso, fu chiuso nella cittadella:
fatto nuovo e inaudito, dice lo storico succennato nello sbeffeggiare questo
<i>martire</i>: al quale però serviva di conforto il giungere condoglianze e incoraggiamenti
d'ogni parte, un pastorale dai fedeli sardi, un anello da quei
delle chiese d'Italia, un calice dai Francesi.
</p>

<p>
Ammalatosi intanto il conte di Santarosa ministro, gli si negò il viatico
se non ritrattasse la partecipazione che aveva avuto a quelle leggi. Nuova
occasione di ire plateali e avvocatesche, per obbedire alle quali l'arcivescovo,
sequestratigli i beni, fu chiuso nella fortezza di Fenestrelle, poi condotto ai
confini di Francia, ove stette esule i dodici anni che sopravvisse. E parimente
dovette uscire monsignor Morungiu arcivescovo di Cagliari e (dice il
solito storico) «a sentire la fazione teocratica, era già tempo di nascondersi
nelle catacombe: i martiri si moltiplicavano; le persecuzioni de' Neroni e
de' Domiziani erano superate». Forse la fazione teocratica ricordavasi che,
oltre lo Statuto, vigeva il codice ove l'articolo 2 dichiara che «il re si
gloria d'esser protettore della Chiesa e di promuovere l'osservanza delle
leggi di essa nelle materie che alla podestà di essa appartengono: i magistrati
veglieranno che si mantenga il migliore accordo tra la Chiesa e lo Stato».
</p>

<p>
Quasi poi si fosse proposto di far d'un popolo senza fede un popolo senza
doveri, la stampa metteva fuori libri i più ribaldi; riproduceva ad uso del
popolo novelle e poesie di cui Sodoma si sarebbe vergognata: famigliarizzava
coi delitti più atroci e più osceni; fatta palestra di obbrobrj, lanciava
vituperi contro le persone e le istituzioni ecclesiastiche: il più lurido dei
giornalisti, dopo scompisciato tutta la settimana ogni persona e cosa che
ispirasse o meritasse rispetto, la domenica appestava il pubblico con migliaja
di copie d'una spiegazione del vangelo, dove avvoltolava nella sua pozzanghera
<span class="pagenum" id="Page_538">[538]</span>
Cristo, e principalmente la Madonna. Ne sghignazzavano i caffè, e
lo pensionava l'erario.
</p>

<p>
In più serio campo Giovanni Nepomuceno Nuytz, all'Università di Torino
professava un corso di diritto canonico (<i>Juris ecclesiastici iustitutiones</i>)
degno del Febronio, asserendo l'onnipotenza dello Stato sopra la Chiesa;
l'incompatibilità del potere temporale collo spirituale; non potersi dimostrare
che il matrimonio sia sacramento, nè la Chiesa stabilirvi impedimenti
dirimenti; la Chiesa cattolica e specialmente la santa sede essere stata
causa dello scisma orientale<a class="tag" id="tag537" href="#note537">[537]</a>. Messo all'Indice, l'autore fu strascinato
in trionfo e promosso. E fioccavano scritti in cui voleasi considerare il potere
pontifizio come un semplice ministero, anzichè una giurisdizione; la
religione come società dell'uomo con Dio, eliminando la Chiesa visibile, e
la suprema garanzia de' diritti civili; nelle materie miste, cioè nell'amministrazione
esterna delle cose sacre, la decisione competere all'unico potere,
primeggiando l'interesse pubblico in tutto quanto non è essenza della
religione.
</p>

<p>
E qual cosa sia l'essenza della religione lo definirà ancora il Governo.
Essenza della religione è che si predichi la verità, ma lo Stato prefiggerà
da chi, quando, dove, come, e se quella verità nuocia al pubblico assetto. La
preghiera è essenza della religione, ma lo Stato determinerà le ore, i luoghi,
le formole; e se permettere una processione, le immagini, i pellegrinaggi,
il richiamo delle campane. È essenza della religione il formare i proprj
ministri, ma l'autorità origlierà ai seminarj, imporrà i maestri, le materie
d'insegnamento, il numero e l'età degli allievi, e quando arrivino agli anni,
li ghermirà per farne soldati. La Chiesa è giudice degli errori contrarj ai
suoi dogmi e alla sua morale, ma lo Stato esaminerà la forma delle decisioni
dogmatiche, potrà sospenderne la pubblicazione, vietarne la discussione<a class="tag" id="tag538" href="#note538">[538]</a>.
Essa amministra i sacramenti e fra questi il matrimonio, ma lo Stato non
lo riconoscerà se non stipulato davanti agl'infimi de' suoi magistrati, in via
di contratto naturale. Potrà dirsi impedita la libertà del cittadino o turbata
la quiete pubblica se una processione interrompe la marcia d'un reggimento;
se ai nostri carnevali si oppongono le devozioni; se ne' conventi
si ricoverano fanciulle destinate alla scena o a peggio; se i nostri tabernacoli
impacciano le mostre delle botteghe; se i nostri vescovi stampano
come i giornali, o i nostri curati declamano quanto i deputati e gli arruffapopolo:
se infine un cristiano vuol praticare la libertà diversamente da
quel che esigono i dominatori del giorno.
</p>

<p>
Insomma si ammetteva la religione, ma se ne ripudiavano le conseguenze;
si tollerava Cristo, ma prima il re e il prefetto; il Governo, se
non bastava l'aver tratte ai tribunali civili le quistioni beneficiarie e matrimoniali,
stabilito nuove norme per la placitazione, sottoposto a speciale
autorizzazione i lasciti e gli acquisti in favor della Chiesa, tolto la
<span class="pagenum" id="Page_539">[539]</span>
personalità morale alle corporazioni religiose, imposto tasse eccezionali e
quote di concorso a certi benefizj, rendevasi ridicolo agli assennati e vessatorio
ai credenti col rinnovare le scene dell'interdetto di Venezia, e dei
re sacristani di casa d'Austria. Il papa nel concistoro 22 gennajo 1855
disapprovava tutti gli atti del potere legislativo ed esecutivo del Piemonte,
lesivi della giurisdizione ecclesiastica, minacciando di censure coloro che
a leggi siffatte dessero favore; e pubblicò i carteggi suoi co' varj ministri di
Piemonte, e le lettere burbanzose di questi, che ad ora ad ora aveano tentato
rannodare relazioni con Roma.
</p>

<p>
Peggiorò questa situazione la guerra del 1859; dove il Piemonte, avendo
acquistata la Lombardia, vi applicò subito gli ordinamenti suoi, cassando il
concordato che l'Austria aveva stipulato con Roma, e vituperando come
ostile all'Italia indipendente quel clero che, come ostile al dominio forestiere,
era stato sempre vigilato dagli Austriaci. Poi, con quel sintomo
d'estrema decadenza ch'è la facilità con cui si perde e si acquista un trono,
vennero annessi al regno sardo la Toscana, i Ducati, la Romagna; poi si
conquistarono le Marche, l'Umbria, le Due Sicilie; infine si proferì l'unità
d'Italia, e doverne essere capitale Roma.
</p>

<p>
Tali acquisti erano un fatto di mera politica esterna, di principe che
spoglia un altro principe; ma doveano esulcerare le relazioni fra il pontefice
e il nuovo regno; e alterare non solo le disposizioni reciproche degli spiriti,
ma i doveri dei già sudditi pontifizj, che trovavansi sottoposti ad altro
regnante, e a norme differenti anche in ciò che concerne la coscienza.
Fu per voltare tutti i torti sopra di questi che il ministro Cavour promise
le più ampie libertà alla Chiesa in libero Stato.
</p>

<p>
Come tutte le formole vaghe, questa non ha altro senso che quel che le
si dà; gridata da tutti, è da ognuno intesa a suo modo, e se ne trastullano
quelli che amano creare attitudini equivoche onde profittarne<a class="tag" id="tag539" href="#note539">[539]</a>. I Cattolici
l'avrebbero aggradita ove significasse che la Chiesa non fosse più stretta da
tutela estranea; autorizzata ad esercitare tutta la sua attività morale e civile,
tolti gl'impedimenti alle relazioni dei fedeli e de' vescovi tra loro e
con Roma, alle elezioni, alle stampe, alla beneficenza, all'istruzione, ai
mezzi molteplici per cui si fa benefattrice dell'umanità, invece di vincolarsi
a concordati per reciproche concessioni, avrebbe quella <i>sicura libertà</i>
che invoca con quotidiana preghiera.
</p>

<p>
Chiesa e Stato sono due enti affatto distinti, eppure non separabili: viventi
ciascuno di propria vita, non si devono reciprocamente impacciare,
bensì nella loro indipendenza coadjuvarsi, l'una dirigendo le coscienze al
rispetto dell'autorità, l'altro proteggendo l'attuazione esterna del dogma. La
Chiesa sussisteva prima dello Stato, e abbraccia l'università de' credenti;
mentre quella formola parrebbe rinserrare l'eterno nel contingente, l'universale
nella circoscrizione geografica o politica. L'anima comanda al
<span class="pagenum" id="Page_540">[540]</span>
corpo, ma questo è inseparabile da quella finchè vive, e l'una tocca alle
ragioni dell'altro in modo, ch'è impossibile delimitarle assolutamente,
massime quando s'interpongano interessi e passioni.
</p>

<p>
Nel fatto poi questa libertà della Chiesa parea non tradursi che in scienza
d'offendere chi non si può difendere. Man mano che si acquistò un paese,
venne sottratto alle convenzioni che avea con Roma; si occuparono beni
della Chiesa, benchè lo Statuto dichiari inviolabili le proprietà <i>di qualunque
siano natura</i>, e benchè in fatto si rispettassero quelli delle congregazioni
israelitiche e protestanti. Si obbligavano i vescovi a insolito giuramento, e
perchè ricusarono furono carcerati<a class="tag" id="tag540" href="#note540">[540]</a> o rimossi dalle loro sedi, come altri
sacerdoti che zelassero la Chiesa; lasciando anche scoperti moltissimi beneficj
episcopali o capitolari o parocchiali per non voler accettare le elezioni o
istituzioni fatte a forma de' canoni. Si sottoposero gli scritti de' vescovi a
censura preventiva; a sorveglianza l'insegnamento de' seminarj, mentre
dalle scuole pubbliche eliminavansi l'istruzione religiosa e ogni rito ecclesiastico;
anzi si cercò fondare una teologia governativa, obbligando ne' seminarj
a seguire i programmi dello Stato, poi riducendoli a un solo per
provincia metropolitica, e ad insegnar la sola teologia. La proclamata libertà
di culto non dava che agio agli eterodossi, mentre si obbligava il clero ad
atti meramente politici, e a normeggiare il suo ministero alle esigenze del
Governo, il quale ne misurava le processioni, le feste, il suon delle campane,
le immagini; profanava le chiese, convertendole non solo in prigioni
e caserme, ma fin in teatri e postriboli: s'imponeva di fare scendere Cristo
in petti che lo repudiavano, e sepellire coi fedeli chi sino alla morte avea
voluto starne separato; come turbatori delle coscienze punivansi con legge
speciale quei parroci che al battesimo non accettassero padrino infedele o
scomunicato, o esigessero ritrattazioni al letto di morte<a class="tag" id="tag541" href="#note541">[541]</a>. Intanto che
si proibivano le esteriorità religiose, si ordinava ai vescovi di illuminare i
loro palazzi<a class="tag" id="tag542" href="#note542">[542]</a> dai prefetti coi decreti, dal vulgo colla sassajuola; si mescolava
la Chiesa a tutto ciò ch'è impopolare, e metteasi Cristo in opposizione
all'impresa nazionale.
</p>

<p>
Il vescovo di Pesaro fa dai parroci suoi leggere in chiesa una pastorale
ove raccomandava il culto di Maria, e riprovava il divulgarsi delle eresie; e
il prefetto la proibisce e sequestra. Il vicario capitolare di Milano nomina
tre canonici secondo il suo diritto; il Governo nega approvarli, e ne
sostituisce tre altri che l'autorità ecclesiastica non riconosce, e il ministero
li dota delle temporalità, come fa ad uno a cui l'arcivescovo di Firenze
ricusa la canonica istituzione. Il vicario capitolare di Bologna dirama una
risposta della santa penitenzieria sulla facoltà d'assolvere certe censure
ecclesiastiche: e n'ha il carcere per molti anni. Quel di Rimini, per espiare
le bestemmie del Renan invita i fedeli ad una funzione sacra, e l'autorità
impedisce di pubblicar l'invito, e dai carabinieri lo fa strappare dall'interno
<span class="pagenum" id="Page_541">[541]</span>
delle chiese. I carabinieri andarono a insediare il parroco di Poppi,
in onta all'arcivescovo. Il vescovo di Spoleto fu chiuso in fortezza perchè
rammentò ai sindaci dovere «l'azion del Governo arrestarsi alle porte del
santuario», siccome aveva dichiarato il presidente del ministero: l'arciprete
di Cento perchè non benedisse col Sacramento un picchetto di
guardie nazionali; e quel di Gaeta perchè nol benedisse bene: il prevosto
Carsana di Bergamo perchè non volle dare la pasqua a uno scomunicato.
</p>

<p>
Onde i vescovi napoletani, protestando contro la legge che incatena ogni
lor atto alla placitazione, esclamavano: «Niun governo è possibile quando
un potere estraneo ed intruso il soprafaccia per modo, da voler esser arbitro
d'ogni più vitale suo interesse, attraversargli il conferimento delle cariche,
la destinazione de' pubblici magistrati, e metterne ad esame ogni provvedimento,
ogni legge con piena balìa d'invalidarli a talento, staggirne il
patrimonio e dispensare o negare a suo grado l'uso e il conseguimento dei
beni, pei quali la cosa pubblica si amministra e sostenta»<a class="tag" id="tag543" href="#note543">[543]</a>. Perfino i
tribunali risentirono delle antipatie religiose e della paura de' giornali, sottoponendo
il giuridico al politico; e, per dire un sol caso fra cento, il supremo
consiglio amministrativo di Napoli, il 3 giugno 1862, condannava
i canonici di quella metropolitana per <i>astensione e contegno ostile</i>; reati
ignoti al codice.
</p>

<p>
Può forse credersi che non sieno comandati dal Governo que' giornali,
non pagati da lui que' monelli, non inviata da lui la tirannia in veste di
prefetto: ma lascia fare e applaudire, punisce e disgrada chi vi contrasta;
ha i prediletti suoi fra i persecutori; non protegge dagli insulti le sacre
funzioni, ma le vieta perchè non eccitino disprezzi: sorregge abusi de' magistrati,
abjetti co' superiori per prepotere sugl'inferiori, e cattivarsi l'applauso
de' gaudenti e l'assenso d'una plebe che non sa quel che vuole, e
vuole sempre quel che non ha; e che guarda a queste persecuzioni con indifferenza
o anche con gusto perchè gli si ripete che menano a quella felicità,
alla quale aspira sempre e sempre invano.
</p>

<p>
Gli sforzi principali dirigeansi a togliere l'educazione di mano al clero,
non coll'impedire ch'esso ne avesse il privilegio, da gran tempo dimenticato,
ma volgendo le istituzioni a escluderlo: nè solo le istituzioni governative,
ma fin talune camuffate di carità, e dove si adula la gioventù o la
moltitudine per pervertirla.
</p>

<p>
Principalmente si combattevano gli Ordini monastici, i quali, oltre esser
legittimi come forma di libertà, rispondono a bisogni particolari di certi
tempi e di certe classi di persone, dotate di grazie particolari, ma riescono
incomprensibili alla vulgarità che conosce soltanto i piaceri e gli affari. Cacciati
in nome della fraternità, erano tornati in nome della carità cristiana;
ma si riuscì a farli detestati dalla classe gaudente quanto nel medioevo gli
Ebrei; ed ogni riforma di governo venne seguita dalla loro distruzione<a class="tag" id="tag544" href="#note544">[544]</a>.
<span class="pagenum" id="Page_542">[542]</span>
Cacciati dalle case dove avevano composti tutti i loro desiderj, non poteano
più vivere che mendicando: questa era colpa per cui erano arrestati, e così
nudriti; onde una circolare autorizzò a non imprigionare quelli che non
avessero ricevuta la pensione.
</p>

<p>
Così levate al clero le prerogative del vecchio diritto, ad onta del nuovo
si manteneano contro di esso le leggi paurose e le ordinanze eccezionali
delle tirannidi antiche; nella loro persecuzione i governanti alleavansi i
partiti più opposti che si rassegnavano anche alla servitù di tutti, purchè
della libertà non potesse vantaggiare il clero, non accorgendosi come
ogni argomento che si accampa contro l'indipendenza delle comunità religiose,
vale contro le politiche. Intolleranza tanto più notevole ove si tutelano
le istituzioni più avverse al cristianesimo; si esaltano i culti di Budda, di
Fo, di Maometto; si proteggono le associazioni protestanti e massoniche<a class="tag" id="tag545" href="#note545">[545]</a>.
Nè a torto gli ecclesiastici rifletteano che anche Roma pagana, nella peggior
sua decadenza, mentre adottava tutti i vizj e le superstizioni, repudiava le
virtù cristiane; mentre era minacciata dai Barbari, sbigottivasi di pochi
missionarj; mentre lasciava ostentar i vizj di Messalina, e Caracalla, riduceva
i Cristiani a celar le loro penitenze nelle catacombe. Voi (diceano) intendete
libera Chiesa al modo con cui libero Stato intendono i socialisti;
poichè la portereste a piena rivoluzione, colla scena de' plebisciti per eleggere
i curati e i vescovi; col rinfacciare ai prelati la carrozza e gli argenti e
il palazzo; col repudiare la suprema giurisdizione che è indispensabile per
l'unità; i papi sarebbero fatti per diploma dei re, non per ispirazione dello
Spirito Santo nè dai prelati di tutta la cristianità; insomma senza culto
senza morale, senza stabilità, la Chiesa rimarrebbe in balìa dello Stato
che le porrebbe continui impacci: sarebbe il chiodo battuto continuamente
dal martello della pretesa libertà. La spiegata ostilità non lasciò
ignorare nessuno degli abusi che al clero potrebbero apporsi, ma voi
volete far la politica col mezzo della miscredenza; confondete l'idea di
società con quella di Stato; chiamate libertà il toglierla ad altri, ad una
classe intera; pretendete alla concordia per mezzo dell'irritazione, e col
dividere la nazione in vincitori e vinti. Riponendo ogni progresso nel
livellare (continuano) a questi atti pretessete il titolo di eguaglianza, quasi
la Chiesa pretendesse dare l'<i>exequatur</i> alla nomina del re o del ministro o
del senatore, e stabilire qual bandiera, che divise, quanti soldati aver deva
lo Stato, e come regolare i collegi militari o di marina, o impedirvi d'opprimere
di tributi i cittadini. La società non tollererebbe più un clero
privilegiato e dominante, ma forse la Chiesa aspira a questo titolo? Non
chiede privilegi, vuol l'eguaglianza, vuole poter seguitare i proprj statuti
che sono i canoni e le disposizioni conciliari, in quanto non repugnano
al diritto comune; vuol garantiti i diritti che spettano a' ministri e membri
suoi secondo quegli statuti.
</p>

<p>
<span class="pagenum" id="Page_543">[543]</span>
Viepiù il raziocinio e le azioni scompigliò la aspirazione di conquistare
Roma, sempre coll'ombra di quistioni accessorie offuscando le verità fondamentali.
Nella meschinità de' concetti moderni si suppose che i contrasti della
società secolare contro l'ecclesiastica nel medioevo mirassero a togliere a
questa gli Stati Pontifizj, e si arrivò persino a fare di Dante l'apostolo, anzi
il profeta d'un'unità italiana, di cui fosse capo un imperadore sedente a
Roma; nel veltro allegorico di lui s'adombrò un re moderno, al quale un prete
in pubblica solennità gridò, <i>Vieni a veder la tua Roma che chiama</i>. Chi
serbava ombra di senno non potea dimenticare che quelle parole erano dirette
ad Alberto d'Austria, cui il poeta minacciava il giusto giudizio di Dio
se non venisse qua ad inforcare gli arcioni di questa Italia, fatta indomita
e selvaggia.
</p>

<p>
Se la fede di Cristo fosse stata applicata nella sua pienezza, la pace avrebbe
regnato nel mondo come in una famiglia; <i>cor unum et anima una</i>; con un
solo simbolo per conoscere il suo Padre, una sola morale per servirlo, un
culto per adorarlo, un cuore per amarlo, un pastore per condurci, eliminando
dalla fraternità universale quelle irose ambizioni, che sopra migliaja
di vittime erigono la gloria degli eroi.
</p>

<p>
Il medioevo sperò effettuare la pace riducendo il mondo a questa grande
unità sotto un solo capo, che potesse imporre agli altri la giustizia, sia colla
forza, o sia coll'autorità. Questo capo era o l'imperatore o il papa: e quello
i Ghibellini, questo i Guelfi miravano a render più libero e assoluto che si
potesse. Nello sfasciamento della società antica, quando non era sopravvissa
altra podestà, altro organamento che l'ecclesiastico, altra legge che la canonica,
altre regolari procedure che le sacerdotali, prevalsero i pontefici, che
della civiltà antica aveano raccolto le parti migliori, e depurandole se n'erano
valsi a ricostituire la società universale: i principi stessi invocarono l'alto
dominio di essi, fosse per assicurare il proprio, fosse per attingerne norme
d'amministrazione e di giustizia: il popolo ne li benedisse d'un aumento di
potenza, che riusciva tutto a favor suo, perchè surrogava il diritto alle sciabole,
la discussione al decreto, la carità alla tirannia.
</p>

<p>
Come le genti si furono sedute ne' paesi che doveano divenir patria loro,
i dominanti particolari che, munitisi d'eserciti e d'erario, più non sentivano
bisogno del patronato dei papi, studiarono ritrarsene, e recuperare al
governo civile le prerogative che quelli aveano non usurpate, giacchè a
nessuno le tolsero, ma esercitate quando altro organamento non sussisteva.
</p>

<p>
Forse, col rinnovarsi della civiltà, sarebbonsi potute conciliare le pretensioni
dei due poteri, ma ne tolse speranza la riforma religiosa, che fu
una vera riazione contro la preponderenza italiana e pontifizia. Sottrattogli
mezzo il mondo, il papato non potè più influire efficacemente sulla civiltà
e sulla politica: ristretto a un piccolo principato, scemata tanto l'efficacia
della sua parola; per tutelarne l'esistenza e i diritti dovette cercare le alleanze
<span class="pagenum" id="Page_544">[544]</span>
dei forti, stringendosi ora colla Spagna, ora colla Germania, ora colla
Francia, che colla loro protezione, coi loro concordati ne mozzavano spesso
la podestà spirituale; e colla scienza e col moto civile cospiravano, talora
senza accorgersi, a sottometterla al laicato<a class="tag" id="tag546" href="#note546">[546]</a>.
</p>

<p>
D'allora il principato di Roma non diversificò dagli altri principati fra cui
sminuzzavansi i regni tutti, ma specialmente l'Italia nostra e la Germania.
La indipendenza più o meno intera di questi piccoli ovviava l'oltrapotenza
dei grossi, che perciò miravano ad ingojarli. Ma di farlo non trovarono la
opportunità se non quando la Rivoluzione, sotto il titolo di dar a tutti la
libertà, abolì le libertà de' singoli a favore d'un ente astratto che chiamava
lo Stato; poi ridottile a una fittizia unità, li gettava in braccio d'un re.
</p>

<p>
Questa genesi della libertà moderna ci è data dalla storia che non imiti
un bullettino d'armata; vuolsi aggiungere che, per frenare i possibili
abusi dei re, non più bilanciati dalle piccole aggregazioni e dalla Chiesa,
dovette ricorrersi alle costituzioni, cioè metter limiti fittizj e irrispettati a
principi su cui si era accumulata la piena assolutezza; e se non vi si attenessero,
minacciarli non più della scomunica, ma della rivolta.
</p>

<p>
Mercè della Rivoluzione, la Germania che avea da quattrocento Stati, alcuni
repubblicani, tutti con sovranità limitata da privilegi, fu ristretta in
pochi regni, principalmente spodestando i principi ecclesiastici.
</p>

<p>
Dall'Italia scomparvero tutte le repubbliche, e gli Stati si ridussero a pochi,
sinchè vennero assorti tutti in uno. Prima del 96 il papa pesava sulla bilancia
europea come un'altra potenza, giacchè come queste poteva comprare soldati.
Introdotta la coscrizione, e perciò misurata l'importanza dal numero de' sudditi,
egli si trovò impotente a petto degli ambiziosi. Buonaparte nelle prime
sue corse tolse ai papi le Legazioni, garantendo il resto: ma ingrandito, non
sofferse che un prete osasse dirgli no quando gli altri re non sapeano che
dirgli sì: che negasse concorrere a soffogar l'Inghilterra col blocco continentale,
o ricusasse di maledire i suoi nemici, o di dargli soldati contro di
questi, di scioglier il suo matrimonio, acciocchè potesse sposare una austriaca:
sicchè dichiarò finito il dominio temporale del papa, ne fece dipartimenti
francesi, e conferì il titolo di re di Roma al presunto suo successore.
</p>

<p>
L'Europa s'indignò alla prepotenza, ma ancora Abele fu il vincitore; e i
popoli, appena ebbero rovesciato Napoleone, non ebbero premura migliore
che di veder restituito al papa il suo dominio. Ma più che da quel misto
di protestantismo e di misticismo che fu la Santa Alleanza, lo Stato pontifizio
restava garantito dal confinare con principati non superiori di forze; e
quando la sommossa del 1830 minacciò l'indipendenza del regnante di
Roma, le grandi potenze d'Europa s'accordarono a restituirgliela piena.
</p>

<p>
Poi Pio IX credette maturo il paese agli ordini civili che il secolo nostro
proclama; e con timidezza ma con sincerità, inesperto, scrupoloso, incoerente,
ma tutto equità e benevolenza procedendo, si fece ammirare da tutto
<span class="pagenum" id="Page_545">[545]</span>
il mondo come nessun suo predecessore, e benedire dall'Italia, della quale
egli fu che cominciò il rinnovamento, e sulla quale attirò l'attenzione di
tutta Europa come negli splendidi giorni del papato.
</p>

<p>
Presto si trascese; non si seppe cacciar lo straniero, bensì il papa: Pio IX
dovette fuggire dal suo paese che cadde in preda all'anarchia; e le aspirazioni
de' Neoguelfi cedettero alle ambizioni dinastiche e alle astuzie dottrinarie.
Il regno sardo pensò allora rifarsi delle sofferte sconfitte, e acquistare
predominio in Italia coll'andar a ristabilire in trono il papa. I deputati savojardi,
imperterriti sostenitori del partito conservatore e religioso, mal
soffrivano una spedizione che poteva tornar utile alla repubblica romana,
o minacciare gli altri principi per ingrandire il regno sardo, col che sarebbesi
dovuta cangiar la capitale, e con ciò dare il crollo al regno<a class="tag" id="tag547" href="#note547">[547]</a>. Più
l'avversavano i liberali, e gli atti del Parlamento del 1849 meritano esser
letti per vedere sino a qual punto possa trascender la retorica, e come vi si
producessero già que' sofismi, che tratto tratto ripullulano sulla sovranità
popolare o sull'autorità pontifizia. Ma mentre colà si disputava, i potentati
aveano di nuovo pronunziato legittimo il dominio del papa quanto gli altri,
e necessaria all'indipendenza di ducento milioni di Cattolici la indipendenza
del pontefice: e incaricarono di repristinarlo la Francia repubblicana,
così governabile appena non ha più governo.
</p>

<p>
Così fu fatto: ma ciò portava l'ingrata necessità di una permanente occupazione
straniera, per reprimere la rivoluzione che aveva concentrato i suoi
fuochi contro di Roma. Il pontefice, in occasione che si trovavano i vescovi
congregati per una sacra solennità, propose loro di decidere se il potere temporale
fosse necessario qui e adesso. Risposero unanimi del sì, e diceano:
«Come i prelati della Chiesa avrebbero potuto da tutte le parti del mondo
arrivar sicuramente per conferire con vostra santità sui più gravi interessi,
qualora avessero trovato su queste rive un principe geloso de' loro
principi, o sospetto o nemico ad essi? V'è doveri di cristiano e doveri di
cittadino, che non sono contrarj ma differenti. E come i vescovi avrebbero
potuto compirli se non vi fosse a Roma una sovranità temporale, come è la
pontifizia, assolutamente indipendente, e centro della concordia universale,
senza ambizione umana, senza aspirazione a dominio terrestre? Noi liberi
siam venuti a un papa-re libero: pastori noi ci occupiamo degli interessi
della Chiesa: cittadini, degli interessi della patria: equamente congiungiamo
gli uni cogli altri, e non negligendo i doveri nè di pastori nè di cittadini.
Chi dunque oserebbe impugnare un principato così antico, fondato
sopra tale autorità e necessità? Se anche si badi al diritto umano sul quale
riposano la sicurezza de' principi e la libertà dei popoli, qual altra potenza
potrebbe a questa paragonarsi? qual altra è così venerabile e santa? Se
questi diritti si calpestino riguardo alla santa sede, qual principe sarebbe
sicuro di conservar il suo regno, qual repubblica il suo territorio? È dunque
<span class="pagenum" id="Page_546">[546]</span>
per la religione, ma anche per la giustizia e pel diritto, fondamenti
delle cose umane, se voi lottate e combattete».
</p>

<p>
Seicento mandarono indirizzi nell'egual senso, e milioni di firme accompagnate
ciascuna da un'offerta, espressero l'omaggio verso il pontefice:
ora legate in diciotto grossi volumi nella Biblioteca Vaticana, s'aggiunsero
ai tanti documenti del principato romano. Qual lingua v'ha in cui esso non
siasi affermato?
</p>

<p>
In realtà il potere temporale non è consacrato nè nella necessità nè nel
principio, nè fuori nè dentro da verun dogma, cioè qual verità rivelata,
proposta dalla Chiesa a credersi. È opportunità contingente; eppure scindere
la quistione non è possibile, ed è necessario scegliere fra lo spirito della
Chiesa e lo spirito della Rivoluzione. Quando tutto era forza, la Chiesa potè,
mediante il suo potere, salvar la società e la civiltà: oggi pure, che al diritto
si surrogano gli eserciti, i fatti compiuti: oggi che la forza proclama, gli
oppositori balbettano, e pare assai ottenere una transazione; quanto le giova
l'indipendenza materiale! vorrebbero il mondo senza papa, cioè come era
in man di Nerone, ai piedi di Poppea, fra le braccia dell'insaziabile Messalina.
Il papa ha per missione il governo della Chiesa, non dello Stato. La
fede non dice che il temporale sia inseparabile appendice della divina missione,
e indispensabile all'esercizio del potere spirituale, ma determina
questo in modo, che non può venir esercitato se non da un capo indipendente.
Tolte le varie gradazioni di sovranità, oggi non si riconoscono che re
o sudditi: il papa, dal momento che cessasse di esser principe, rimarrebbe
suddito d'un re, cioè all'arbitrio d'un ministero, che ben potrebbe usargli
tutti i riguardi, tutte le deferenze, ma non lascerebbe d'esserne il padrone,
anche quando camminasse d'accordo; in un conflitto poi potrebbe impedire
ogni esercizio d'autorità a quello che ducento milioni di Cattolici han bisogno
di saper indipendente.
</p>

<p>
Queste cose poteano esser comprese da Carlomagno<a class="tag" id="tag548" href="#note548">[548]</a> o Napoleone il
Grande: non dalla trivialità de' giornali, non dalla rivoluzione che, elevato
uno sul pinacolo del tempio, gli mostra la penisola, e gli dice: «Sarà tutta
tua se prostrato mi adorerai». In fatto si fece credere che il ben dell'Italia
richiedesse, non l'unità delle anime come vuol la Chiesa, ma l'unità
geografica; si gridò in tutti i toni la frase di aspirazione nazionale, e fattosene
organo il Piemonte, questo cacciò gli Austriaci dalla Lombardia
cogli ajuti di Francia; poi contro il voto della Francia s'annettè i varj Stati
d'Italia, facendo qui ciò che casa d'Austria fece un tempo colla Spagna.
Possano esserne diverse le conseguenze!
</p>

<p>
Allora il pontifizio si trovò serrato entro un unico dominio, il quale
gli aveva anche tolto le provincie sue migliori; le Legazioni per sollevazione,
per conquista le Marche e l'Umbria, restringendolo a settecenmila
abitanti, con una delle più insigni città del mondo; enorme testa di
meschinissimo corpo.
</p>

<p>
<span class="pagenum" id="Page_547">[547]</span>
Ridotta la politica a un calcolo di forze e ad una teoria geografica, si asserì
che anche quel brano dovesse appartenere al regno, e capitale di questo
fosse Roma; si tentò averla per forza; e poichè le altre potenze, e più dichiarata
la Francia, lo impediscono, vi si mira con quelli che, un'altra frase
del tempo, intitola mezzi morali. Il migliore certamente sarebbe il concedere
la massima libertà religiosa, e il governar in modo da rendere desiderabili
le leggi, i tributi, la giustizia, l'amministrazione nostra<a class="tag" id="tag549" href="#note549">[549]</a>. Invece si
volge ogni studio a dimostrare che il pontifizio è il pessimo de' governi; e
per farlo creder tale basta lo echeggino le trenta voci di quella che altra frase
del tempo intitola opinione pubblica. Ma diversa cosa è la sovranità temporale
dei papi e il loro governo. Ogni Governo conserva, ed è un modo
di conservare il migliorar gradatamente. Ma perchè le idee, non avendo
ostacoli di realità e d'attualità, procedono più rapide, sempre si trova che i
Governi sono in ritardo. Perciò in ogni paese v'è una porzione, malcontenta
del presente e desiderosa del nuovo, da cui spera ogni meglio: il grido di
rivolta è sempre considerato come voce del popolo, dacchè, smarrito il senso
dell'autorità, i teorici della sovversione guardano come segno di superiorità
lo springar calci, e d'imbecillità il conservare. Come contro <i>tutti</i> i governi
si declama perfin dai loro amici senza per questo volerli abbattere, così potrebbe
esser pessima l'amministrazione del papa, che è infallibile nelle
decisioni dogmatiche, non in quelle di Stato, nè perciò andarne invalidato
il principio: questo è immanente, quella continuamente mutabile.
</p>

<p>
Allorchè si discute delle inenarrabili miserie dell'Irlanda, l'orgoglioso
Inglese dice: «La causa n'è il papismo». Così qui si ripete che da Roma
derivano immense jatture all'Italia; là si ricovera un re spossessato; là si
fomenta il brigantaggio; là si desidera la restaurazione de' principi spossessati
e si prepara; là s'insinua ai preti, e per essi alle popolazioni, che non è bene
l'introdurre anche colà il giansenismo, la sofistica, le idee del 89, il codice
francese: che i fatti compiuti non costituiscono un diritto: che al dominio
della forza prevarrà il regno della giustizia. Se il papa è un capo dei briganti;
se le sue speranze fonda sull'Austria; se i fautori di esso sono nemici
della patria, chi non troverebbe giusto l'odiarli, e consono il perseguitarli,
e il cercar in ogni modo la ruina d'un potere così micidiale? E chi nol crederebbe
quando ogni giorno lo ripetono i giornali e l'effigiano le caricature?
</p>

<p>
Di rimpatto i Cattolici credonsi in dovere di obbedir al pontefice in
quanto riguarda il dogma e la morale, e per venerazione filiale accettano
la sua decisione anche quando pronunzia opportuna la conservazione
della podestà temporale. Ai conservatori fa urto che Roma dovesse cessare
d'esser la città delle arti; e colle vie dritte coi palazzi nuovi, colle
caserme, cogli arsenali sostituire le trivialità odierne alla poesia di tante
memorie, e i nomi di fatti e di eroi da scena a quelli che il mondo venera
da secoli. I forestieri ricordano che Roma è di tutto il mondo, perocchè
<span class="pagenum" id="Page_548">[548]</span>
tutto il mondo contribuì a fabbricarla e arricchirla. I lepidi pongono in baja
questo parlamento che starebbe al Quirinale mentre il papa al Vaticano;
e quello pubblicherebbe leggi che questo maledice, ordinerebbe atti che
questo proibisce<a class="tag" id="tag550" href="#note550">[550]</a>. I serj prevedono che a Roma non regnerebbero i Tarquinj,
che sotto quell'aspirazione scavasi l'abisso alla dinastia. Altri poi non
dissimulavano che, dietro la questione principesca, mascheravasi l'eresia,
che vuole conservar la religione, tagliandole solo il capo; e lamentavano
che la Chiesa è invecchiata, offuscate le sue verità, che bisogna ringiovanirla
associandola alla progrediente civiltà. È la conseguenza della democrazia
che, posto il governo nel popolo, vuol porre anche la Chiesa nel corpo de' fedeli;
è un'applicazione della teoria protestante del senso privato, e vedemmo
gli attacchi contro il dogma cominciar sempre da questo tema, troppo facile a
chi guardi i disordini soltanto, non le mirabili istituzioni, non tanta esemplarità
di vita e generosità di sacrifizj e d'abnegazione; non la faticosa propagazione
del vangelo, non la perpetuazione dell'organamento gerarchico.
</p>

<p>
A questi concetti diè gran peso il libro <i>Pro causa italica ad episcopos
catholicos, auctore presbitero catholico</i> (1861). Era opera del dottissimo
Carlo Passaglia, che dopo avere insignemente combattuto fra' teologi e
massime per l'immacolata concezione, erasi staccato dalla Compagnia di
Gesù, e venuto professore a Torino. A detta sua, non può annoverarsi fra
gli Stati uno che non basta a conservarsi e difendersi con forze proprie, ma
è costretto puntellarsi d'armi straniere contro i sudditi, attenti ad ogni
occasione di ribellarsegli, e che hanno diritto ad effettuare l'unità d'Italia,
e perciò disfarsi di quel governo. Al papa dunque suggeriva di ovviare i
disastri imminenti alla Chiesa col rinunziare al dominio terreno. Aggiungeva
che il vescovo di Roma non può abbandonar la sua sede: asserzione
contraria ai fatti di tanti pontefici e dei tanti vescovi <i>in partibus</i>, i quali
niuno vorrebbe obbligar a rimanere là dove sono spogliati, avviliti, percossi.
</p>

<p>
In tal senso sporgeva una supplica, dove, confessatane la supremazia sui
vescovi, pregava il papa a far pace coll'Italia, e lasciare che Roma divenisse
capitale del nuovo regno. La petizione girò, e fu firmata da centinaja di
preti, alcuni per verità in buona fede e per desiderio di concordia, ma pure
presumendosi più teologi del papa, più politici dei consiglieri di esso.
</p>

<p>
Poco andò, e l'ispiratore vedea diminuirsi la sua autorità, e grandissimo
numero degli aderenti far solenne ritrattazione: ma ciò che fu notevole,
e che discerne l'età nostra dal Cinquecento, si è che neppure un vescovo
sottoscrisse all'indirizzo passagliano. Molti vi diedero risposta, esagerando
come si fa nelle politiche effervescenze: e domandavano: «Siete voi cattolico? — Sì. — Dunque
dovete seguire la Chiesa e il papa. — Ma Chiesa e
papa ingannano i fedeli e insegnano il falso — Dunque separatevi dalla
Chiesa e dal papa; siate francamente protestante, e dateci il simbolo
vostro come vera religione»<a class="tag" id="tag551" href="#note551">[551]</a>.
</p>

<p>
<span class="pagenum" id="Page_549">[549]</span>
Alle minaccie de' forti, come ai suggerimenti de' sofisti, Pio IX rispondeva
una sublime e indomabile parola, <i>Non è lecito</i>. La Chiesa fu solita riconoscere
i Governi di fatto, e ampiamente l'avea spiegato Gregorio XVI nella
bolla <i>Sollicitudo Ecclesiarum</i> del 7 agosto 1831. Disputandosi la corona di
Portogallo don Michele e donna Maria da Gloria, il primo mandò a Roma
per provedere i vescovadi vacanti; e Gregorio, sull'esempio de' suoi predecessori,
dichiarava che «se per necessità ecclesiastiche attribuisse ad alcuno
un titolo di dignità anche regia, o gli spedisse legati, o trattasse o stipulasse
con esso, non dovea tenersi cresciuto il suo o scemato il diritto di
altri; avvegnachè si mirava solo a condurre i popoli alla felicità spirituale
ed eterna». Chiedeasi dunque che anche Pio IX riconoscesse il fatto del
regno d'Italia: ma i difensori della Chiesa rifletteano che oggi non trattavasi
d'altri principi spodestati, sibbene del capo stesso della Chiesa. S'egli è
legittimo per consenso di tutta la pubblica ragione, non si dà diritto contro
il diritto, nè egli potea consentirne alcuna violazione: non potea rinunziare
ad un'indipendenza che protegge l'indipendenza di tutti i Cattolici del
mondo; rinunziare a possessi che avea ricevuti unicamente in deposito, da
trasmettere a' suoi successori; nè colla propria rinunzia infirmare le ragioni
di tutti i principi spossessati. Egli riformatore, diverrebbe rivoluzionario
rinunziando<a class="tag" id="tag552" href="#note552">[552]</a>.
</p>

<p>
Esposto alla doppia prova dell'ovazione e degli insulti, più che non
de' possessi temporali Pio IX affliggeasi per le persecuzioni insistenti e per
la vedovanza di tante chiese, i cui vescovi od erano morti nè più surrogati,
o giacevano in esiglio o in carcere. Pertanto, essendo rotte le comunicazioni
legali fra il padre di tutti e i suoi figliuoli, in modo privato dirizzò una
lettera a Vittorio Emanuele, invitandolo a combinar modo di provvedere alle
settantadue sedi vacanti. I ministri ne gioirono, quasi con ciò avesse egli
riconosciuto il re d'Italia; e come una grazia mandarono persona che trattasse,
ma senza veste pubblica. L'avvocato Vegezzi, tanto savio quanto pratico,
portò ben innanzi gli accordi, ma mentre era prestabilito non si toccasse alla
questione politica, ecco sopraggiungergli istruzioni che la implicavano. La
Corte romana le ricusò; e i ministri, asserendo che n'era compromessa la
dignità della corona<a class="tag" id="tag553" href="#note553">[553]</a>, richiamarono il messo; e aprendosi allora il parlamento
nel novembre 1865, vi fecero pronunziare dal re, che dovrebbe
provedersi a segregar lo Stato dalla Chiesa.
</p>

<p>
Era una nuova frase d'un tempo che le frasi accetta per pensieri. I conservatori
rispondevano che tale separazione suppone due podestà di fronte,
mentre i governativi non ne ammettono che una; ma quest'una abbraccia
l'intero individuo, o lascia qualche elemento del cittadino sottrarsi
allo Stato? Il progresso civile del cristianesimo sopra la gentilità consistette
appunto nel riconoscere che l'uomo, anche legato in civile società,
resta padrone di sè, delle credenze sue, della sua fede, delle facoltà per le
<span class="pagenum" id="Page_550">[550]</span>
quali si inalza a Dio. In quell'ordine egli è sovrano; e può od isolarsi, od
unirsi a un gruppo di persone, libere come lui d'adorare e credere. Lo Stato
non ha nulla a immischiarsene; e trattisi d'un uomo, o d'un sodalizio, o d'un
Concilio, la sovranità, che è d'origine puramente naturale, si arresta davanti
al santuario della coscienza. Come ente morale distinto, la Chiesa dee aver
facoltà d'amministrare, far leggi, osservarle, senza che il Governo possa impacciarla
in quanto concerne i dogmi, la disciplina, la gerarchia.
</p>

<p>
E la Chiesa e lo Stato (argomentavano i conservatori) sono distinti per origine
e per mezzi; ma entrambi operano sopra un individuo inseparabile, che
come cristiano appartiene alla Chiesa, come cittadino appartiene alla società
civile, sicchè necessariamente dipende e dalla Chiesa e dal Governo.
Voler che quella restringa la sua autorità a sole le anime, implicherebbe che il
corpo possa operare indipendentemente dallo spirito, o viceversa. Entrambi
agiscono sull'ente duplice; e qualora propongansi lo stesso fine, non v'è titolo
perchè operino separatamente; qualora siano in conflitto, l'uno soprafarà
l'altro; saranno due potenze a cozzo; uno Stato nello Stato; una guerra
inevitabile. Già Dante rimproverava l'antica Roma di confondere in sè
<i>due reggimenti</i>, mentre lo Stato e la Chiesa devono restare non separati,
ma distinti; non una Chiesa nazionale, servile alle esigenze politiche; non lo
Stato impedito dalla Chiesa. Lontana dal tempo quando prevaleva allo Stato,
essa a questo non domanda che la libertà; la quale val ben meglio d'una protezione
comprata a spesa di diritti. Che importa alla Chiesa delle condizioni
politiche? essa non ha per suo ideale verun Governo umano; basta nol trovi
in opposizione colla sua dottrina. Suo uffizio è proclamare la verità, attuare la
morale, comandando in nome di Dio al fôro interno. Tale uffizio non potrebbe
assumersi il Governo senza ledere la libertà di coscienza. Il Governo deve
possibilmente conformare i suoi atti politici ai beni spirituali e morali. Come
conoscerli, come determinarli, quando cozzino coi temporali? Questo cozzo
non deriva dall'esser uniti Stato e Chiesa, bensì dalla natura viziata dell'uomo,
che ravvisa due sorta di beni, e non sa via di conciliarli.
</p>

<p>
Come all'umana natura sono insiti l'autorità della fede e la libertà del
ragionamento, e perciò essendo indistruttibili, bisogna conciliarli, così
è dello Stato e della Chiesa; e poichè tutti i poteri hanno il dovere di cooperare
alla destinazione umana, lo Stato nel cercar il bene temporale non
può prescindere dallo spirituale che n'è tanta parte, procedendo per la via
della giustizia, santificata dalla religione.
</p>

<p>
La Chiesa ha bisogno d'aver la libera parola, perchè tutti ricevettero da
Cristo il diritto di ascoltarla; ha bisogno d'aver libere le elezioni, onde
conservare alla società cristiana il diritto alla successione apostolica; ha
bisogno d'adunarsi e discutere, perchè i comuni interessi dei fedeli vengano
in comune ponderati dai loro pastori; ha bisogno di diriger l'educazione
e i matrimonj, perchè la famiglia ha diritto di far risalire a Dio la
<span class="pagenum" id="Page_551">[551]</span>
grazia della paternità, e di produrre cittadini degni della patria terrena e
della celeste. Donde appare che i diritti della Chiesa sono infine diritti dei
fedeli e lor patrimonio comune. Se, quale podestà spirituale, la Chiesa deve
avere la libertà della parola, della grazia, della virtù, per insegnar agli uomini,
convertirli, renderli perfetti, bisogna abbia la facoltà di difendere
anche contro la forza i diritti della coscienza e la libertà delle anime.
Suo destino è di vivere nel tempo e nello spazio, mescolata agli affari del
mondo, e mal la conosce chi dalla segregazione spera pace e prosperità.
Appunto perchè mista alle cose mondane ha il diritto di proprietà e sovranità,
fondato sulla natura e sulla storia. Uno può possedere come proprietario
o come sovrano. La Chiesa volle sempre il primo modo: non fe che accettare
il secondo, perchè lo crede necessario in certe contingenze.
</p>

<p>
Non dunque Chiesa nello Stato o Stato nella Chiesa, nè Stato senza Chiesa,
ma armonia dello Stato colla Chiesa, liberi nel loro campo d'azione, nell'amichevole
esercizio dei loro poteri, e nel fine comune di prosperar l'umana
convivenza; non secolarizzare la religione, bensì consacrare la politica,
accordandosi in un potere discrezionale, di limiti indefinibili e di
mutua compensazione. Lo Stato cura gli atti giuridici, la Chiesa i morali;
quello è razionale, questa bada al sovranaturale, alla Grazia; per quello la
libertà civile, obbediente alle prescrizioni umane, per questa la libertà
morale, obbediente alla legge divina. Grave errore il lasciare cancellar
dallo spirito, foss'anche pel barbaglio della gloria, la distinzione del giusto
e dell'ingiusto, e fidarsi alla forza sin al giorno inevitabile ch'essa soccomba
ad una maggiore! I due ordini coesistenti diansi la mano per la
felicità del genere umano; è delitto di lesa società il confonderli quanto il
disgregarli; e la difficoltà non consiste nello stabilire accordi, ma nella
diffidenza che sieno osservati.
</p>

<p>
Non trattasi dunque se un principe abbia ad occupare un altro piccolo
territorio, se un re governi bene o male<a class="tag" id="tag554" href="#note554">[554]</a>, bensì dell'armonia universale:
non vuolsi libera Chiesa in libero Stato, ma in popolo libero: non condannare
ciò che l'immensa maggioranza venera ed ama; non sottomettere le
magnifiche speranze dei giusti e le salutari paure de' peccatori a decreti di
ministri e prefetti, bensì introdurre l'amore e la giustizia, senza cui non
v'è pace; far concorrere al bene universale le due podestà, che concordi
possono tutto, discordi nulla valgono contro il male.
</p>

<p>
Questi e ben più solidi argomenti produceano coloro che ancor credono
all'efficacia delle ragioni e dei sentimenti virtuosi, cercando elevar la quistione
di sopra all'atmosfera venefica delle passioni e al polverio della mischia,
e lontano dagli irritanti ricordi<a class="tag" id="tag555" href="#note555">[555]</a>. Di fronte alle difficoltà complicantisi
fra un popolo tormentato a vicenda dalla servitù o dalla libertà, che
da un ordine senza dignità passa a un disordine senza grandezza, i timorati
credono e i baldanzosi vantano che il cattolicismo, privato del piedestallo
<span class="pagenum" id="Page_552">[552]</span>
d'un dominio temporale, va a perire. Certo s'ingannano. Altri affermano che
potrebbe il capo della Chiesa conservar la sua indipendenza sotto la tutela
dello Stato. Crediamo che costoro lascinsi ingannare. Quelli poi che dicono
il potere temporale dovere abbattersi acciochè meglio sia venerato lo spirituale,
son gente che vuol ingannare. Del resto nessun più che il clero
porta oggi le stigmate dell'ingiustizie del mondo: ma sa che la Chiesa ebbe
per destino il soffrire, per gloria l'aver tutto affrontato, e per avvenire il
soffrire tutto, tutto affrontare ancora, e resistere incessantemente all'ingiustizia
e all'immoralità.
</p>

<p>
Non vedemmo agitarsi questo conflitto dello Stato e della Chiesa colle
armi, poi colle dottrine, poi col sofisma, poi colle bestemmie? Se non vi
riuscirono Diocleziano, Giuliano, Voltaire, il Terrore, mal pretenderebbesi
ora scioglierlo colle frasi: ma chi dimenticò quel ch'è giusto è condannato
a non conoscere più quel ch'è possibile. In fatto la Francia stipulò
di nuovo col Governo d'Italia che il dominio papale verrebbe rispettato,
e che la capitale sarebbe Firenze: a tali condizioni ritirerebbe le truppe
che proteggevano non un principe straniero, ma il padre comune a Roma.
Al pontefice, quando, per la convenzione del 15 settembre 1864<a class="tag" id="tag556" href="#note556">[556]</a>,
si trovò abbandonato anche dal Governo francese che in faccia a tutta
l'Europa aveva assunto l'impegno di difenderlo, non restava che protestare.
I Cattolici, trovandosi più sempre conculcati, pensarono premunirsi costituendo
una «Associazione cattolica per la difesa della religione» che, secondo
i suoi statuti, doveva aver un capo a Bologna, rappresentanti nelle
varie città, ma tutti notificati al Governo, e tenersi estranea a qualunque
azione politica, perfino alle elezioni. Subito dalle mille voci fu denunziata
come una grande cospirazione austro-borbonico-clericale, «una vasta rete
di congiurati per vituperare e combattere le disposizioni del Governo sulle
faccende ecclesiastiche, procacciare nemici con la stampa, conturbare le
coscienze, eccitare il fanatismo e l'intolleranza delle plebi sotto il pretesto
di scuotere l'indifferentismo religioso in Italia; stabilire insomma una sètta
ordinata, numerosa e compatta per mettere in rovina il potere, e rovesciarlo
alla prima occasione propizia»<a class="tag" id="tag557" href="#note557">[557]</a>.
</p>

<p>
A queste ombre dà corpo il partito che s'intitola liberale, e che dice al
potere, «Ajutami ad abbattere i clericali»: poi dirà al popolo, «Ajutami ad
abbattere il Governo»: infine dirà alla ciurma, «Ajutami ad abbattere
Governo e popolo». Di applicare quel che, nel diritto nuovo, chiamasi
libertà, cioè l'arbitrio del Governo, opportunissima occasione trovò allorquando
il regno d'Italia, approfittando della nimicizia rotta dalla Prussia
all'Austria, dichiarò guerra a questa per toglierle il Veneto. Mentre si ostentava
baldanza per un esercito formidabile e una decantata marina, si finse
temere che i Cattolici volessero cogliere il momento per tentare di sconnettere
un regno, dove l'unione è decretata e legale, ma non ancor penetrata
<span class="pagenum" id="Page_553">[553]</span>
negli spiriti. Allora dunque i liberali fecero passare una legge de' sospetti
(17 maggio 1866), che infaustamente serba il nome di Crispi, per la quale
lasciava autorità al Governo di mandare a domicilio coatto le persone che
dessero ombra. Subito in ogni città, in ogni borgata furono istituiti comitati
che origliassero e denunziassero; v'ebbe spie che apersero le lettere, delatori
fin tra parenti, fin tra deputati; sfoghi di vendette, prepotenze di magistrati.
Universale fu la costernazione, e la servilità de' prefetti e de' sindaci,
i rancori degli individui, le passioni de' partiti, la brutalità delle
gazzette si accordarono per denunziare i vescovi e i sacerdoti che avevano
mostrato o zelo della religione, o dottrina non comune, o fermezza a respingere
gli abusi; e quelle persone che si possono calunniare ma non disprezzare,
e che non è così facile far obbedire all'iniquità. Principalmente fu
colpa, o almeno indizio l'esser appartenuto alla Associazione Cattolica. Secondo
le statistiche presentate, seimila ottocenventicinque persone furono
proposte per la relegazione, di cui quattromila censettantuno vi vennero
sottoposte, anche senza processo; e benchè la legge non parlasse che di domicilio
coatto, furono chiusi nelle prigioni dei ladri; appajati agli assassini
nel trattamento. I giornali in quel terrore universale risero sardonicamente,
esclamando: «Ecco applicata la libertà della Chiesa».
</p>

<p>
L'inverecondo strazio lentossi, poi cessò quando ci fu imposta la pace, e il
ministero, sotto l'ispirazione migliore parve entrare in concetti più civili e
meno illiberali rispetto alla <i>credenza della maggioranza</i>, come diceano, e
togliere le inique parzialità. Allora dagli ergastoli, dalle isole, dalle caserme,
dai lontani esigli ritornò quella folla di sospetti clericali, contro nessun
de' quali erasi potuto procedere legalmente. Allora ancora si permise potessero
restituirsi alle sedi i tanti vescovi che n'erano tenuti lontani per paura della
loro virtù, e sotto la maschera di salvarli dall'oltraggio del popolo. E per
verità quel pugno di persone che in ogni paese usurpa il titolo di pubblico,
que' giornali che han tossico nel cuore e fango nel pensiero tentò dapertutto
eccitare ire, dimostrazioni, fischi; per lo più prevalse il buon senso: e
lasciò sfogo al sentimento devoto e riconoscente dalle plebi, tantochè potette
applicarsi a tante diocesi d'Italia quella descrizione che Gregorio
Nazianzeno fa dell'esultanza de' Cristiani dopo la morte di Giuliano.
</p>

<p>
Allora si consentirono alcune libertà alla Chiesa, come di scegliere i
proprj vescovi senza bisogno di presentazione regia, di giuramento, di placitazioni:
si propose una legge che, pure spogliando la Chiesa, promettevale
le sue libertà. Nol sofferse il parlamento; abbattè il ministero e quella
legge, nè tampoco volle discutere; rinnegò ogni libertà<a class="tag" id="tag558" href="#note558">[558]</a>, e dopochè
l'Austria ebbe abbandonato il Veneto, all'aspirata unità italiana dichiarava
non mancare che l'acquisto di Roma. Tanto s'è iti lontani dai motori della
rigenerazione italiana! tanto con mezzi sovvertitori si turbò la causa santa
promossa da persone che per la patria aveano fatto più che scrivere una
gazzetta!
</p>

<p>
<span class="pagenum" id="Page_554">[554]</span>
Pio IX, se come principe adopra ogni guisa al miglioramento del suo
Stato<a class="tag" id="tag559" href="#note559">[559]</a>, come papa ha l'intima persuasione d'una particolare assistenza di
Dio, il quale certamente lo caverà da questi mali passi, ripristinerà intera la
sua autorità anche temporale, purchè egli non rendasi indegno delle grazie
superne; ed anzichè cercare armi ed appoggi mondani, aspetta il miracolo.
Intanto espone i torti e protesta, e il fece di nuovo nell'allocuzione del 29
ottobre 1865, dicendo:
</p>

<p>
«Più volte e con lettere e con allocuzioni abbiamo deplorato le cose di
nostra religione, afflitte da molti anni in Italia, e le gravissime ingiurie
fatte dal Governo del Piemonte a noi e all'apostolica sede. Cresce il
dolor nostro, vedendolo incessantemente e con sempre maggiore violenza
aggredire la cattolica Chiesa, le salutari leggi e i sacri ministri di essa,
vescovi, integerrimi uomini d'ambo i cleri, onestissimi cittadini cattolici,
senza umanità, con quotidiano eccesso cacciare in esiglio, in carcere, o
vessar in modi indegni; le diocesi con gravissimo detrimento delle anime
lasciar prive de' pastori; le vergini sacre a Dio espulse da' lor monasteri
e ridotte a mendicità; i templi di Dio violati; i seminarj episcopali
chiusi; la istruzione della gioventù tolta alla disciplina cristiana, e commessa
a maestri di errore e d'iniquità: il patrimonio della Chiesa usurpato
e distratto. Messi in non cale le censure ecclesiastiche e i reclami
giustissimi da noi fatti e dai vescovi, sancì leggi avversissime alla Chiesa
e alle dottrine e ai diritti di essa, fin la legge del matrimonio civile,
sommamente contraria non solo alla dottrina cattolica, ma eziandio al
bene della civile società, poichè rompe la dignità e santità del matrimonio,
e promuove un turpissimo concubinato, stantechè tra fedeli non
può esserci matrimonio che non sia sacramento. Violando la pubblica
professione de' consigli evangelici, spregiando i grandissimi beneficj recati
dagli Ordini regolari in tutte le cose religiose, civili e letterarie,
non esitò a sopprimere le corporazioni religiose, e usurparne le possessioni
cogli altri beni ecclesiastici. Fin prima di ottener il possesso della
Venezia, estese a quelle regioni le medesime leggi e decreti, e abolì il
Concordato da noi statuito coll'imperatore d'Austria<a class="tag" id="tag560" href="#note560">[560]</a>.
</p>

<p>
«Epperò, come richiede il gravissimo ufficio del nostro apostolico ministero,
di nuovo alziamo la voce pontificale per la religione, per la Chiesa,
pe' sacri dritti di lei, pei diritti e per l'autorità di questa cattedra di
Pietro, fortissimamente detestando e riprovando nel complesso e in ogni
particolare tutto ciò che contro la Chiesa è stato decretato e operato
dal subalpino governo e da' suoi magistrati di qualunque specie, e
quei decreti e i loro effetti colla nostra apostolica autorità abroghiamo
e dichiariamo di niuna forza e valore. Coloro che ne sono stati autori,
e han nome di cristiano, seriamente vogliano pensare d'essere miserabilmente
caduti nelle censure e pene spirituali che le costituzioni apostoliche,
<span class="pagenum" id="Page_555">[555]</span>
e i decreti de' Concilj infliggono <i>ipso facto</i> agli invasori de' diritti
della Chiesa...
</p>

<p>
«Uomini astuti interpretano a lor modo e arbitrio quella benedizione che
noi demmo all'Italia allorchè, per ispontaneo amore verso i popoli dello
Stato Pontifizio, parlammo perdono e pace. Femmo umili e fervorose preghiere
a Dio che dagli imminenti mali liberasse, l'Italia e qui maggiormente
splendesse il dono preziosissimo della fede; coll'onestà de' costumi,
la giustizia, la carità, le altre virtù cristiane. Nè abbiam mai cessato di
pregare Iddio, affinchè la salvi da tante calamità di ogni genere; e più
che altro chiediamo al clementissimo Iddio che questi popoli italiani col
suo celeste ajuto soccorra e avvalori a star saldi nella sua divina fede e
religione, e a sopportare con cristiana fermezza tante avversità.
</p>

<p>
«È però follia trarre da ciò argomento onde chiedere che noi rinunziassimo
al principato civile. Per singolare consiglio della divina provvidenza
avvenne che il romano pontefice avesse il suo civile principato,
onde nell'assoluta indipendenza da qualunque potere politico, liberamente
esercitasse la sua suprema autorità e giurisdizione su tutta la Chiesa
universale, e tutti i fedeli ai decreti, e mandati suoi avesser fiducioso
ossequio senza sospetto, che gli atti suoi provenissero da volontà o impulso
di verun potere politico.
</p>

<p>
«Lo perchè il civile principato non solo non possiamo rinunciare, ma
dobbiamo strenuamente tutelare in tutti i suoi diritti. È noto con quanta
sollecitudine i vescovi di tutto l'orbe cattolico l'abbiano propugnato a
voce e in iscritto, e dichiarato, nella presente condizione delle cose mondane,
essere di tutta necessità al romano pontefice, per esercitare la
sua libertà di pascere il cattolico gregge di tutto il mondo; colla qual
libertà è connessa quella di tutta la Chiesa universale.
</p>

<p>
«Vociferano pure che noi dobbiamo pacificarci coll'Italia, intendo dire
coi nemici della religione che intitolano se stessi Italia. Noi che, assertori
e vindici della salutare dottrina della virtù e della giustizia, dobbiam
procurare la salute di tutti, come potremmo accordarci con quelli, i
quali, sordi alla verità, da noi fuggono, e neppur han voluto aderire ai
desiderj nostri, unicamente diretti a provvedere di vescovi tante diocesi
italiane deserte?
</p>

<p>
«Volesse Dio che costoro, i quali oppugnano sì fieramente noi e questa
sede apostolica, alzando gli occhi e l'animo alla verità e alla giustizia, ne
avessero lume e ravvedimento; e venissero a noi, guidati da salutare affetto
di penitenza! Allora vedrebbero come l'augusta nostra religione
conduca a privata e a pubblica felicità individui e popoli; dove essa
impera, ivi di necessità si ritrovano la vita onesta, l'integrità, la pace,
la giustizia, la carità e ogni altra virtù; nè i popoli vi sono percossi dai
mali che gli opprimono ovunque essa è conculcata e invisa....
</p>

<p>
<span class="pagenum" id="Page_556">[556]</span>
«Furiosi nemici non cessano di gridare che questa Roma dev'essere
partecipe del sovvertimento italico; anzi esserne la capitale. Sperda Iddio
gli empj consigli; e non permetta che quest'alma città, dove Egli collocò
la cattedra di Pietro, abbia a tornare in quel tristissimo stato, quando
la prima volta v'entrò il beatissimo principe degli apostoli. Noi, da ogni
umano ajuto quasi deserti, fidenti nel solo ajuto di Dio, siamo apparecchiati
a difendere anche col pericolo della vita la causa della Chiesa, a
noi da Cristo divinamente commessa; e se fia bisogno, andarcene in qualunque
altro paese ove nel miglior modo esercitare il nostro apostolico
ministero...
</p>

<p>
«Purtroppo non è certo se questa o quell'altra nazione abbia da conservar
sempre il tesoro preziosissimo della divina fede e religione. Popoli
che un tempo custodivano fedelmente il deposito della fede e la disciplina
dei costumi, al presente sono scissi da quella pietra, su cui è fondato
l'edificio della Chiesa. Miseri i principi i quali, dimentichi d'esser
ministri di Dio pel bene, han trascurato di fare quanto è in loro potere e
dovere per impedire che si distrugga il preziosissimo tesoro della fede
cattolica, fuor della quale è impossibile piacere a Dio...»
</p>

<p>
Questi gemiti ripetemmo perchè rivelano i dissensi della Chiesa dallo
Stato, del popolo vero dai suoi rappresentanti, della nazione da' suoi padroni:
perchè si ebbe cuore di dire solennemente che il papa non si duole
delle ingiustizie contro la Chiesa<a class="tag" id="tag561" href="#note561">[561]</a>; e perchè si veda come i fabbricatori
di distruzione allontanino più sempre quella conciliazione, senza della quale
non potrà dirsi fatta l'Italia. E mentre scrivo vien ratificata (15 agosto
1867) una legge di passione e di guerra per dilapidare la Chiesa, lasciando
senza risposta le lezioni del passato e le interrogazioni dell'avvenire, a cui
legheremo tanti inganni, tanti errori, tanti rimpianti: suonano i gemiti di
migliaja di anacoreti e monache, cacciati dagli asili dove s'erano formati
all'amor del prossimo e all'energica sommessione al voler di Dio, e che
esposti a vera fame, ispirano compassione fin ai loro nemici, che crederebbero
viltà l'ostinarsi a ingiuriarli; suonano gridi dal parlamento che,
«ritirati i Francesi da Roma, omai i preti possono prendersi a calci»<a class="tag" id="tag562" href="#note562">[562]</a>:
suonano i proclami de' comitati, che spinti dal gran rivoluzionario, preparano
armi, prestiti, mine contro Roma, non dissimulando che con ciò si
dee scassinare l'ordinamento cattolico.
</p>

<p>
Se i potentati sostengono il pontefice, s'egli è una forza con cui le forze
devono contare, gli è perchè il popolo è ben lontano dall'averlo abbandonato.
Altrove le dinastie spariscono alle trame d'un ministro o d'un cospiratore;
al comparir dell'oro o delle camicie rosse sfasciansi gli eserciti,
spergiurano gl'impiegati. Qui non avvenne. Ma se Dio vorrà non esista più
un popolo, a governar il quale basti un prete senza spada, che annunzia
la pace e non vuol mai la guerra; dove non si cambiò dinastia da <span class="scp">XVIII</span>
<span class="pagenum" id="Page_557">[557]</span>
secoli; dove ogni lingua ha collegi e rappresentanti e tribunali; dov'è
l'asilo comune de' perseguitati, la scuola degli artisti e degli eruditi; dove
stanno gli archivj della civiltà che di qui fu inviata e protetta in tutto il
mondo; dov'è una quiete che ripugna, un silenzio che mortifica il convulsivo
rumore dell'altre genti; se s'avvererà la profezia che il demonio prevalga
ai santi<a class="tag" id="tag563" href="#note563">[563]</a>, il pericolo sarà de' Cattolici, non del cattolicismo, e ai
paurosi suonerà la parola, «Di poca fede, che dubiti?».
</p>
</div>

<div class="chapter">
<p>
<span class="pagenum" id="Page_569">[569]</span>
</p>

<h2><a id="disc56"></a>
DISCORSO LVI.

<span class="smaller">LE SÈTTE SOFISTICHE. GLI ODIERNI DISSIDENTI.</span>
</h2>

<p>
Mentre gli uni voleano conquistar Roma colla forza aperta, altri lentamente
invaderla coi mezzi morali, v'era chi, vedendo inseparabili l'ordine
temporale e lo spirituale, asseriva non si riuscirebbe colla forza e colle
tresche diplomatiche, ma solo col toglier la fede e distruggere il cattolicismo.
Oltre dunque profittare di quelli che, se attirano scomuniche e interdizioni,
non professano separarsi dalla certezza della fede e rompere il vincolo
dell'unità, il Governo a' suoi fini si ricordò che, irreconciliabili come
nel <span class="scp">XVI</span> secolo, rimangono sempre a fronte il cattolicismo, sintesi universale
della ragione umana, elevata fin alla ragione divina mediante la rivelazione;
e la protesta, ispirata massimamente da odio alla supremazia italiana,
da pretensione a nazionalità segregata. Fin dal suo apparire noi
indicammo come i nuovi suoi simboli e le confessioni non appoggiandosi
all'autorità, essa dovesse o tradire la logica, oppure arrivare all'organamento
libero della religione, all'unione de' Cristiani non più nella lettera
morta, ma nell'idea pura, cioè nelle infinite gradazioni del giudizio individuale.
In fatto adoprò indarno evoluzioni dogmatiche o ripieghi costituzionali
per avvicinarsi all'unità; cercò indarno qualche autorità fuori
di quella che dice antiquata, onde fissarsi tra lo scetticismo puramente
materiale, e le forme sfumate del misticismo.
</p>

<p>
Alcuni fra' Protestanti credono ancora sia necessario alla salute l'accettare
la rivelazione cristiana, prestar fede a certi miracoli, a certi dogmi, quali
la trinità, l'originale corruzione della natura umana, l'impotenza dell'uomo
al bene, le postume retribuzioni. Ma mentre la Chiesa cattolica confida di
non venire mai meno perchè i suoi dogmi, trascendenti l'umana capacità,
non sono inventati ma dati, e portano l'unità col sottomettere a un capo,
pare che fuor di essa non possano darsi più che Metodisti o Sociniani.
</p>

<p>
Il secolo <span class="scp">XVI</span> aveva impugnato l'autorità della Chiesa mediante l'autorità
della Bibbia: il secolo <span class="scp">XVIII</span> mediante frivolezze e riso battè culto, dogmi,
<span class="pagenum" id="Page_570">[570]</span>
misteri: il secolo nostro combatte il cattolicismo uscendo dal cristianesimo:
vuol sottrarre alla Chiesa anche l'interpretazione de' libri santi, neppure
il vangelo accettando se non in quanto risponde alle convinzioni
del nostro intelletto, sovvertendo gli avvenimenti storici, e l'analisi esegetica
applicando fin al subjetto teantropico. Alla salvezza (dicono) si
giungeva prima del cristianesimo, e si giunge fuori di esso da coloro cui
non fu dato riconoscere la vanità delle loro credenze: si dà un progresso
della fede come delle altre scienze; libera l'interpretazione della Scrittura
a segno, che nè tampoco occorre definire la divinità, nè riconoscere ajuti
o impacci alla libertà morale, nè originale incapacità alle virtù e alla
derivante santificazione: all'immensa equità e bontà di Dio repugna l'eternità
de' castighi. Escluso il sopranaturale dalla ragion dell'uomo, si esclude
anche dagli annali dell'umanità, e per aspirazione ad unificare il sentimento
religioso si esclama, «Non più teologia dogmatica non miracoli<a class="tag" id="tag564" href="#note564">[564]</a>, non superna
ispirazione delle Scritture, non redenzione, non comunione dei
fedeli: la religione è un sentimento, nè l'intelletto v'ha a fare; la scienza
non ha nulla di comune colla fede, anzi la scalza». A persuadere ciò si
mira non tanto con violenza e in aspetto di rabbia, quanto col lento e
sistematico disfare pezzo a pezzo credenze e tradizioni, ed il sopranaturale
e la Chiesa presentare quasi in contrapposto colla scienza e colla
civiltà moderna.
</p>

<p>
La società cristiana si compone di Dio principio supremo; del Cristo, divino
mediatore; della Chiesa, società conservatrice eterna dell'incorruttibile
verità che unisce gli uomini. Ebbene: dapprima si disse: «Giù la Chiesa,
tralignata, meretrice; si conservi Cristo solo, Cristo nudo». Poi si disse,
«Cristo è un mito, i vangeli un romanzo: non più Cristo». Presto si arrivò
al «Non più Dio»; e nell'impossibilità di far un <i>credo</i> comune, si fa senza
<i>credo</i>; è ortodosso chiunque è sincero<a class="tag" id="tag565" href="#note565">[565]</a>. Ma i sinceri è notevole come
ritornino verso l'autorità, siccome vedesi ne' Puseisti. Vi ritornano pure i
liberali, che il suffragio popolare riscontrano nelle decisioni de' Concilj e
nell'elezione dei papi; vi ritornano quelli che sentono l'istinto dell'ordine,
il bisogno di certezza, d'unità di spirito, di comunanza di preghiere.
</p>

<p>
Nei tempi napoleonici, quando si considerava nemico chiunque non
s'incurvava, se perseguitossi la Chiesa cattolica, non si favorì guari la
protestante. Se il vulgo colto celiava ancora con Voltaire, il popolo cresceva
rispetto ai sacerdoti quanto li vedeva più oppressi nel loro capo. La restaurazione
credette consolidarsi mediante l'alleanza del trono coll'altare; e la
religione dominante in Italia fu la cattolica, anche ne' paesi sottoposti all'Austria,
dove ogn'altra era tollerata, e dove i Protestanti erano ammessi a
tutti gli impieghi, non però con pubblicità di culto.
</p>

<p>
I Valdesi di Piemonte, de' quali accennammo le vicissitudini nel discorso
LI. contro i proprj re invocarono l'intervento straniero: ma all'Inghilterra
<span class="pagenum" id="Page_571">[571]</span>
che s'intromise a loro favore, fu mostrato come gli editti contro di essi
fossero meno severi che quei d'<i>altri Stati</i> contro i Cattolici. Non crescevano
però di numero, nè presumevano far conversioni; e se moltiplicaronsi
libri e storie apologetiche, v'ebbero contradditori; fra cui già nominammo
il vescovo Charvaz, che, oltre la storia, fece la <i>Guida del catecumeno
valdese</i>, ribattendone gli errori, e difendendo la religione cattolica
ne' suoi dogmi, nel suo culto, nella sua disciplina. Re Carlo Felice aveva
permesso una chiesa protestante a Nizza, ma che si predicasse solo in tedesco.
Un Buscarlet ministro, non sapendo di tedesco, predicava in francese,
ma gli fu vietato nel 1836, senza dar ascolto al conte Truchsses ministro
di Prussia, che prese parte per lui. Esso Truchsses cercava trarre uditori alla
cappella evangelica che teneva nel suo palazzo a Torino, e volle anche
aprirne alcuna di fuori, ma ne fu impedito. Nel 1836 girava per Italia una
signora Childers, dispensando Bibbie e stampe eterodosse, fra cui la <i>Fede
Generale dei Riformati</i>, e una spiegazione del serpente di bronzo<a class="tag" id="tag566" href="#note566">[566]</a>.
</p>

<p>
In favore de' Valdesi si mosse di nuovo l'Inghilterra nel 1841, quando
Carlalberto ordinò rientrassero nei legali loro confini. Lord Aberdeen scrisse
una calda nota al Governo sardo, che rispose con secco diniego. Ma poichè
l'opposizione in Inghilterra tornava sempre su quel tema, il ministro rinnovò
le pratiche, e il conte Pollone (18 febbrajo 1843) replicò sarebbe errore
politico non men che peccato religioso il concedere ai Valdesi di abitare
fuori dei loro limiti; volersi conservare l'unità cattolica, e i sentimenti del
re e del paese doversi rispettare quanto quelli di Giorgio IV, inesorabile a
non voler emancipare i Cattolici<a class="tag" id="tag567" href="#note567">[567]</a>.
</p>

<p>
Quanto all'interno, nel 1820 era parso risvegliarsi lo spirito religioso,
principalmente per impulso di Felice Neffi; e quella edificazione
che più non trovavano nei tempj, molti la cercavano in riunioni indipendenti
e riti liberi e più spirituali. Ai pastori ne spiacque, credendo lor
privilegio la predicazione: la pietà dissidente tacciarono di Darbismo, e
infatti a questo piegò, volendo escludere ogni liturgia fissa e uniforme,
ogni sacerdozio privilegiato, quasi conducano al formalismo, all'indifferenza
religiosa e alla disperante apatia della Chiesa officiale. Dio non
istabilì veruna autorità che organasse la Chiesa di Cristo, nè tale sistemazione
è contenuta nel codice sacro: una Chiesa ha unico capo Cristo,
nè altro padrone, cioè è sovrana<a class="tag" id="tag568" href="#note568">[568]</a>, e come tale può star da sè (<i>congregazionismo</i>)
o confederarsi ad altre (<i>presbiterianismo</i>). Presbiteriana è la
Chiesa valdese, ma il problema più difficile è stabilire i rapporti fra le
Chiese particolari e la generale, in modo che questa non usurpi i diritti e
l'individualità di quelle.
</p>

<p>
Le chiese rimanevano distinte e indipendenti ciascuna, senz'altro
legame che della stessa fede e d'un'opera comune, ma nel 1839 si radunarono
in parrocchie, poi nella <i>costituzione della Chiesa valdese</i> data
<span class="pagenum" id="Page_572">[572]</span>
dal sinodo del 1855 si consolidò questa novità col pretesto di francheggiarsi
a fronte delle difficoltà, anzichè osteggiarsi una chiesa coll'altra. Il progresso
delle idee liberali in Italia (diceano gli oppositori) abbastanza protegge
ora i Valdesi, mentre la fusione vale quanto il distruggere i membri
per formare un corpo: nè la Chiesa generale direbbesi libera quando nol
sono le particolari. <i>Il bisogno dell'unità è pericoloso, e non v'è chiesa generale
dove non v'abbia chiese particolari libere, autonome e sovrane.</i> Sono
idee anglicane: e v'è chi vorrebbe introdurre fin i vescovi, sotto il nome
di <i>Moderatore a vita</i>. Altri invece esorbitante trovano l'autorità concessa
alla Tavola di «provvedere per mezzo di regolamenti a quanto concerne
il culto pubblico e l'amministrazione spirituale e temporale delle parrocchie»;
per lo che il clero riesce ad aver superiorità nella legislazione,
nell'amministrazione, nella disciplina, nel culto, fin nell'istruzione pubblica;
dispone dei doni e sussidj venuti di fuori. La nuova costituzione trasse
alla Chiesa la nomina de' parroci diversi, dal che, oltre altri inconvenienti,
deriva che le elezioni emanano da spirito di consorteria e di famiglia, «una
delle più triste piaghe del paese, e che vi produce la lebbra che corrose la
Chiesa romana, il nepotismo»<a class="tag" id="tag569" href="#note569">[569]</a>. Laonde per l'onor del paese e per la pace
e la vita della Chiesa chiedeasi prevalesse il congregazionismo, l'indipendenza
delle varie parrocchie, ciascuna delle quali nomini i deputati al
sinodo<a class="tag" id="tag570" href="#note570">[570]</a>. Pertanto restarono divisi in Valdesi <i>diaconi</i> e Valdesi <i>della
tavola</i>.
</p>

<p>
Nel 1839 a Filadelfia negli Stati Uniti si costituì una Società <i>Degli
Amici Italiani</i>, che proponeansi di combattere il cattolicismo nel suo
centro, e nel suo capo: e fu denunziata da Gregorio XVI. A Firenze tra
l'arcadica fiacchezza di quel governo, e tra le pedantesche gelosie leopoldine
contro il clero, potè estendersi il protestantesimo, favorito anche
dal gabinetto letterario del Vieusseux, dove radunavansi il fior della città e
tutti i forestieri; Matilde Calandrini, stabilitasi a Pisa nel 1831, introdusse
gli asili infantili e convertì alcuno all'evangelismo; Enrico Meyer, autore
di scritti pedagogici, fe porre un Istituto dei padri di famiglia protestante.
L'apostolato invigorì però solo dopo che nel 1848, l'avversione ai pontefici
fu innestata dalla nuova politica, colla libertà d'infamare e maledire ciò
che era venerato e benedetto. I fratelli Guicciardini, spalleggiati da Mather,
dagli Aldbourough e da altri, teneano conventicole, ove leggere e commentare
la Bibbia; ma poichè ciò repugnava alle leggi del paese, furono
indotti ad andarsene. Un ostiere Madiai, sposo ad una inglese, nel 1852
propagava libri e dottrine protestanti, e poichè, a norma della legge, venne
arrestato, se ne levò uno scalpore europeo; l'Inghilterra minacciò richiamare
il suo ministro; tutta la diplomazia parve sbigottirsi che alcun pericolo
incorressero gli emissarj protestanti: il granduca dovette cedere, e se
ne menò trionfo; i predicanti operarono più sicuri, e quest'atto fu una delle
<span class="pagenum" id="Page_573">[573]</span>
accuse che si accamparono per abbattere la dinastia. Ciò spieghi le irriflessive
simpatie, onde i Protestanti secondarono le successive sovversioni<a class="tag" id="tag571" href="#note571">[571]</a>.
</p>

<p>
Data al Piemonte la costituzione del 1848, i Valdesi aveano ottenuto di
essere pareggiati agli altri cittadini, sicchè uscirono dalle loro valli, eressero
chiese in Torino e altrove, e poterono gridare: «Ecco finalmente cadute
le secolari barriere che intercettavano il passo alla parola di Dio: ormai
si può credere diversamente dal prete, e professare senza ostacolo, e diffondere
la propria credenza. Venite dunque, fratelli, presto venite, che è
giunto il tempo d'evangelizzare l'Italia»<a class="tag" id="tag572" href="#note572">[572]</a>.
</p>

<p>
E vennero, diffusero libri, moltiplicarono predicazioni e stampe. Fra
queste la <i>Buona Novella, giornale dell'evangelizzazione italiana</i>, proponeva
un premio di milleducento lire al migliore scritto «sopra la necessità e i
mezzi di operar una riforma cristiana in Italia. Convinti che <i>tutti</i> i mali che
affliggono l'Italia, di qualunque natura essi siano (!), ha per cagione principale
l'ignoranza o l'abbandono dei principj del cristianesimo, e le false
interpretazioni date agl'insegnamenti del Salvator degli uomini, dovrebbesi
mostrare fino a qual punto il vero cristianesimo sia lungi dall'Italia, e
ignoratine i principj; l'indifferenza, l'incredulità, la superstizione invadano
le diverse classi della società, donde la decadenza del senso morale,
l'indebolimento o distruzione della vita di famiglia; la vita pubblica, le
lettere, le scienze, le arti, l'agricoltura, l'industria ed ogni materiale interesse
del paese siano incagliati a cagione del suo stato morale».
</p>

<p>
Il simbolo di quel giornale era amplissimo «Sia facoltà a chi il voglia di
non ammettere l'esistenza di Dio (pag. 109). La libertà dei culti non
solo si deve estendere a tutte le credenze religiose, ma ben anche a qualunque
setta o accademia o scuola che non riconosca nè religione nè Dio»
(pag. 234). Ed assicurava che «tutti i giornali del Piemonte obbediscono
a una direzione più o meno protestante e non si stancano di proclamare
che la coscienza deve esser libera, e che nessuna potenza della terra ha
il diritto di regolare le nostre attinenze con Dio».
</p>

<p>
Se ne sbigottirono non soltanto i vescovi nostri, ma i conservatori che
vedeano minacciato lo Statuto, il cui primo articolo porta che «la cattolica,
apostolica, romana è la religione dello Stato»: e che comprendeano
il protestantesimo in Italia non poter essere mai culto e chiesa, bensì strumento
di perturbazione e distruzione; sovvertirebbe la vita e le consuetudini
dell'universalità del paese, precipiterebbe nell'incredulità formale
spiriti già alieni dalla fede positiva e dalle pratiche religiose. Chi poi accetterebbe
il vanto che si danno di far proseliti fra gl'increduli, e dir a questi,
«Non credevi nulla; or almeno a qualche cosa credi?»
</p>

<p>
La Savoja, non ancor venduta alla Francia, lottò risoluta contro la propaganda;
e Guglielmo De la Rive, in un elogio del conte Cavour, palesa
quanto ebbe questo ministro a faticare onde superar quella resistenza. Della
<span class="pagenum" id="Page_574">[574]</span>
quale esso dà per ragione il maggior fanatismo de' Savojardi; l'essere in
paese povero più forti i pregiudizj, e far parte de' costumi che preservano.
Adduce casi ove bisognò tutta la prepotenza del Cavour per obbligare ad
eriger cappelle: vi si riuscì a Mornex e altrove; ad Annecy potè costituirsi
una comunità indipendente di Protestanti: così ad Aix: e benchè il codice
penale castigasse le predicazioni ereticali e la vendita delle Bibbie, Cavour
«metteva uno zelo infinito per salvar gli accusati, ne prendeva in mano
la causa, la trattava quasi egli stesso appo i magistrati e gli interpreti e
rappresentanti della legge»<a class="tag" id="tag573" href="#note573">[573]</a>.
</p>

<p>
Perocchè, come la restaurazione politica, così il Governo volle la religiosa,
distruggere cioè quel che da diciannove secoli la nazione rispettava. Dell'aprirsi
nel 1854 il tempio protestante a Torino si fece una solennità legale
coll'intervento della guardia nazionale. Oltre favorir tutti i preti che frangessero
la disciplina ecclesiastica, una colluvie di libri combattevano apertamente
non solo la sede romana ma il cristianesimo. È anteriore l'opera anonima
<i>Novità del papismo, ove dimostrasi aver la religione protestante esistito
pria di Lutero, e che sia quella stessa promulgata da Cristo e da' suoi
apostoli</i>. L'accenniamo fra le tante come relativa al nostro lavoro, al par
di quella dell'abate Jacobo Leone, <i>Roma empia, ossia il paganesimo e volteranesimo
professati da papi e da vescovi un secolo prima della riforma
protestante, e predicati dai pulpiti di tutta Italia ne' secoli <span class="scp">XVI</span> e <span class="scp">XVII</span>,
dissertazione critica fondata su testimonianze storiche e documenti tratti
dal Vaticano</i><a class="tag" id="tag574" href="#note574">[574]</a>.
</p>

<p>
Molto si diffuse il <i>Compendio di controversie tra la parola di Dio e la
teologia romana</i>, ove si pone un dettato della teologia cattolica, e vi si
contrappongono testi scritturali, spiegati come si vuole: forma opportuna a
illudere, perchè afferma senza bisogno di dimostrazioni.
</p>

<p>
Luigi Desanctis, curato apostata, mandò al pallio un'infinità di scritti, fra
cui un <i>Saggio dogmatico storico sulla confessione</i>, <i>Il Cattolico cristiano</i>,
<i>La coscienza</i>; e con Vincenzo Albarella d'Afflitto, napoletano come lui, pubblicò
i <i>Principj di fede e disciplina, estratti dalla parola di Dio per
servire di base alla Chiesa evangelica di Torino</i>, ove esponeasi la professione
di fede in diciannove articoli; poi la costituzione, le norme del ministero,
delle riunioni, la disciplina e i doveri speciali. Nel 1866 stampossi
a Firenze il <i>Catechismo della Chiesa evangelica valdese</i>.
</p>

<p>
Altri fuor di paese viveano di apostolato e di libri di quella risma. Tale
il Pistrucci, che a Londra teneva una cappella italiana. Ci rincresce di dover
associargli Gabriele Rossetti, discreto poeta napoletano, che esule dalla patria
dopo il 1821, compose i <i>Misteri dell'amor Platonico</i>, ove asserisce che tutti
i poeti d'Italia, e Dante alla loro testa, fingendo cantar d'amore, intendeano
della protesta contro il cattolicismo<a class="tag" id="tag575" href="#note575">[575]</a>; poi in un poema polimetro
bestemmiò la Chiesa, della quale pure aveva tradotto molti inni. Giacinto
<span class="pagenum" id="Page_575">[575]</span>
Achilli di Viterbo, già domenicano, nel 1826 privato della facoltà di predicare
per colpe che poi svelate il fecero carcerare, riuscì a fuggire a Corfù,
trescò non decorosamente nella spedizione dei fratelli Bandiera, poi festeggiato
a Londra in aspetto di martire della Inquisizione, mosse processo contro
il Newmann, famoso anglicano convertito, che ne aveva rivelato le avventure,
per disinganno di chi gli credeva. Molto rumore se ne levò; provaronsi
i fatti con testimonj e documenti, ma il giuri non li trovò bastanti<a class="tag" id="tag576" href="#note576">[576]</a>,
sicchè il Newman fu condannato nelle ingenti spese, a pagar le quali concorsero
cattolici dei due mondi. L'Achilli andò poi ramingo, nè più se ne seppe.
Altrettanto fu del Ciucci frate apostata, che accolto con festa a Londra,
pubblicò un romanzo della propria vita, diffuso assai: eppure trovossi
ridotto a mantener sè e la famiglia che s'era fatta, col dar lezioni, finchè
scomparve. Prete Giuseppe Fiorito d'Acqui, di cinquant'anni fattosi valdese,
per disperazione s'uccise nel 1864.
</p>

<p>
La Società Biblica cominciata a Londra nel 1780, il primo anno raccolse
mille lire, nel secondo centomila: nel 1804 si sistemò aggregandosi
le congregazioni d'altri paesi protestanti. Una se ne istituì in Prussia nel
1814, che ebbe quarantotto succursali, e nel 1819 avea distribuito mezzo
milione di Bibbie. Un'altra in America nel 1849 ne contava settanta affigliate
e migliaja dipendenti. Nel Congresso di Londra del 1855, lord
Shaftesbury avea vantato che la Società Biblica avea da ottomila aggregazioni,
s'erano spesi cento milioni, tradotta la Bibbia in cencinquanta
lingue, sparsine quarantatre milioni di esemplari, per istruzione di seicento
milioni di persone. Essa dal 1853 al 1864 mandò in Italia centrentamila Bibbie,
dalla cui vendita si ricavarono franchi centrentaduemila cinquecento.
Posto che ogni copia costi di fabbrica franchi otto, la Società avrebbe scapitato
di novecentosettemila cinquecento franchi, detratte le somme esatte,
e non calcolando quelli spesi in venditori e magazzinieri. Lagnasi però
che il frutto non sia pari al seme, perocchè i <i>moderni Farisei</i> l'impediscono.
Per esempio a Milano molti accettarono i sussidj, pochi le dottrine
degli Evangelici: sono forse ottocento i convertiti, fra cui dodici
o tredici giovani di belle speranze, ma che si sono dati all'industria dell'apostolato
perchè poveri e incapaci di educarsi altrimenti, e vivono a
spalle dello straniero. Quando i successori de' conti del Monferrato <i>coi sentimenti
della più viva e sincera amicizia</i> fecero lega col sultano per garantire
l'integrità e indipendenza dell'impero ottomano (5 marzo 1855), e
l'esercito piemontese campeggiò a favore dei Turchi in Crimea, quasi a
ciascun soldato fu distribuita una Bibbia protestante, che poco deve aver
fruttato. E mentre appunto scrivo, quella Società diffonde scritti suoi a
piene mani in quel gran convegno di tutti gli splendori della civiltà che è
l'esposizione di Parigi; ed ha già speso un milione di lire in libri ed
opuscoli in quindici lingue differenti.
</p>

<p>
<span class="pagenum" id="Page_576">[576]</span>
Di là vengono i sussidj ai nuovi evangelizzanti. A Nizza nel 1853, un
ex-frate napoletano apostolava, ricevendone seimila lire l'anno; vi si diffusero
seimila catechismi, mentre altri fluivano da Ginevra nella Savoja;
moltissimi in Sardegna; e il maggior generale della brigata che stanziava
a Nizza, il 12 aprile 1856 dovè riprovare come contrario al decoro militare
l'uffizio che alcuni soldati eransi assunto per denaro di predicare l'eresia.
</p>

<p>
Nel 1847 erasi cominciato a Londra l'<i>Eco del Savonarola</i> da Salvatore
Ferretti, collaborandovi il Desanctis, Teodorico Rossetti ed altri,
a spese di qualche mecenate. Sospeso per manco di abbonati, ripigliò nel
giugno del 1856, e allora chiariva esistere quattro movimenti protestanti
in Italia, l'antipapale, l'antipapista, il protestante, l'evangelico. L'antipapale
è di moderati, che vogliono togliere al papa soltanto il dominio temporale,
qual impedimento all'unità italiana. Gli antipapisti, separati apertamente
dalla Chiesa romana e più numerosi di tutti, combattono il papato
con ogni sorta armi. Il protestante dice: «Noi siamo filosofi e quindi possiamo
far di meno della religione. Ma il popolo ne ha bisogno, talchè se
all'Italia si toglie il papismo bisognerà pur surrogarvi qualche cosa: e il
meglio è il cristianesimo riformato». Il partito evangelico predica il vangelo
puro: ma per quanto sovvenuto dalle società d'Inghilterra, e <i>protetto
a spada tratta</i> dal Governo sardo, non prospera guari.
</p>

<p>
Visitando il re di Piemonte quell'isola nel 55, gli presentarono un ringraziamento
«pei magnanimi sforzi che fa onde stabilire ne' suoi Stati la
libertà civile e religiosa». Egli fe rispondere che, «come discendente da
lunga serie di principi cattolici e sovrano di sudditi quasi tutti cattolici,
non poteva approvare gli acerbi rimproveri inflitti al capo della Chiesa;
bensì agli occhi suoi la religione esser il simbolo della tolleranza, dell'unione,
della libertà, ed uno de' fondamenti del suo governo essere la
libertà di coscienza».
</p>

<p>
Spaventati dall'irrompere del razionalismo, che negava ogni dogma rivelato
e la divinità di Cristo, i Protestanti ortodossi, cioè quelli che ancora han
fede nella Bibbia, costituirono una <i>riunione ecumenica</i>, che si raccolse a
Londra nel 1846 e nel 51, nel 55 a Parigi, nel 57 a Berlino, nel 61 a
Ginevra, e che finì coll'<i>Alleanza evangelica</i> nello scopo di fondere tutte
le credenze in una sola, e combattere tutte insieme la cattolica. L'assemblea
a Berlino trovò che l'accordo fra le varie sètte non era progredito,
bensì divisaronsi i modi di osteggiare il papato, e si stanziò una
somma per mandare missionarj in Piemonte e nella Toscana, e aprire ricoveri
pei preti che apostatassero; in fatto se ne fondò uno a Londra, uno a
Basilea, assegnando a ciascuno ducento scudi, ma non prosperarono, e il
protestante Leo paragonava la cattolica all'unità del ferro, e l'Alleanza
Evangelica alla ruggine del ferro impastata con acqua<a class="tag" id="tag577" href="#note577">[577]</a>.
</p>

<p>
Per tale accordo anche i Valdesi assunsero il nome di Evangelici, e
<span class="pagenum" id="Page_577">[577]</span>
con questo fondarono varie stazioni per Italia, professando non badare a
differenze di confessioni, bensì convenir tutti all'uffizio domenicale, qualunque
credenza professino o comunque interpretino il vangelo. Anzi nell'ultima
unione a Ginevra ben venti pastori ricusarono di riconoscere la
divinità di Cristo.
</p>

<p>
Nel 1852, sei dignitarj del collegio di Londra dirigevano una lettera ai
preti del Lombardo-Veneto, esortandoli a unirsi alla Chiesa anglicana, staccandosi
dalla infedele romana. La <i>Buona Novella</i> nel 1858 diceva esser in
Torino una società de' <i>trattati religiosi</i> per l'Italia, che aveva in due anni
stampato 2,399,500 pagine; una libreria evangelica aver mandato in giro
trentunamille copie di varie opere. Bonaventura Mazzarella pubblicò la <i>Professione
di fede de' Cristiani evangelici d'Italia</i><a class="tag" id="tag578" href="#note578">[578]</a>, ove dichiara ch'essi
non sono nè protestanti, nè valdesi, nè altro: «son cristiani perchè ripongono
tutta la loro confidenza in Cristo, ed evangelici perchè non ammettono
vi sia cristianesimo fuori dell'Evangelo.... Tra il ministero evangelico e
il clero ufficiale, sia cattolico sia protestante, vi è un abisso. Quello è essenzialmente
laico, non forma una casta, non avrà salarj fissi;... fuori della
Chiesa è cittadino come gli altri; non ha potere, non onori, non sovvenzioni;
esercita il mestiere che imparò...» Chiesto che cosa avesse predicato
in Asti, risponde: «Mostrai il contrasto palpabile e spaventevole che esiste
tra la vita e le parole di Cristo, e la vita e le parole del papa... Il papato
ha ridotto il cristianesimo a un mercimonio... I sacerdoti ebraici che gridavano
crocifiggilo, non fecero al cristianesimo il male che gli ha fatto il
papato».
</p>

<p>
Maggior campo e più libero passo offersero all'apostolato eterodosso le
conquiste del 1859, e il regno formatosi d'un conglomerato di voti. Non
solo da giornali, ma alla Camera inglese da D'Israeli fu confessato che
una delle ragioni per cui l'Inghilterra tollerò la spedizione di Napoleone
III in Italia, fu la speranza che la santa sede crollasse, e vi si surrogasse
il protestantesimo. Italiani residenti a Londra, Avesana, G. De Vincenzi,
L. Serena, B. Fabricotti, G. B. Rocca il 2 settembre 1859 pregarono
loro Shaftesbury, genero del ministro Palmerston, di farsi capo del
movimento protestante in Italia, e di costituire un comitato per l'emancipazione
degli Stati Pontificj. Egli accettò, asserendo che libertà e indipendenza
non può aversi se non coll'abbandonare il cattolicismo, come
hanno fatto gli Inglesi; i quali, per ottener le civili e religiose franchigie,
<i>cacciarono i loro regnanti</i>, ne scelsero di nuovi, e consolidarono una
forma di governo, che il meno possibile diversificasse dall'anteriore.
</p>

<p>
Appena espulso il granduca, gli Evangelici di Toscana sporsero al Governo
Provvisorio una «Dichiarazione di alcune massime religiose professate dai
Cristiani evangelici, che in questi tempi si sono manifestati in Toscana,
persuasi che il giorno è giunto in cui la nostra patria nel suo seno vedrà
<span class="pagenum" id="Page_578">[578]</span>
svilupparsi ogni onesta libertà», e v'erano firmati Carlo Solaini e Scipione
Bargali. Quel Governo lasciò in fatto stabilire cappelle, e i giornali tuttodì
svelenirsi contro il papato, mentre escludeva i predicatori cattolici non toscani
e proibì di stampare un opuscolo <i>La Chiesa cattolica romana è la sola vera
Chiesa di Gesù Cristo</i>. Di ciò mosse pubblico lamento l'arcivescovo Limberti,
e diceva al presidente Ricasoli: «Voi siete cattolico, e reggete un popolo cattolico;
vi corre dunque l'obbligo di amare e favorire sapientemente la conservazione
e l'incremento della fede che professate. Dissi sapientemente perchè
non vi diate a credere che io intenda accattare da Voi per la religione
e per la Chiesa quell'insidiosa tutela che inceppa o avvilisce, e molto meno
quella specie di protezione, che, essendo tutta in perseguitare e tormentare
gli sventurati che la disconoscono, non servirebbe che a renderla odiosa. Ma
quella savia e provvidente sollecitudine, la quale caldeggiando le benefiche
istituzioni della Chiesa, rispettandone i sacri ordinamenti, onorandone i
ministri, e agevolandone la libera azione, conferisce a crescerla in riverenza
ed efficacia, con profitto grande dello stesso consorzio civile. Questa io vescovo,
a voi governante cattolico, ho tutta ragione di richiedere. Ma lo
dovrò io dire? Sia colpa d'uomini o di tempi, sembra che questa ragionevole
e giusta predilezione abbia ceduto il luogo al sentimento contrario,
e che si procacci di avversare, indebolire e impacciare l'azione cattolica.
</p>

<p>
«Sono state aperte in questa città pubbliche scuole di errore, e vi si
allettano con ogni maniera di argomenti, non escluso quello del denaro,
persone di ogni età e d'ogni classe, e a preferenza la povera e rozza plebe
e gli inesperti giovinetti, più facili ad essere carrucolati dalle seduzioni.
Lascio ai politici di giudicare, se la tolleranza civile dei culti abbia ad
allargarsi sconfinatamente così, che lasci adito a proselitismo tanto sfacciato
e corrompitore; se conferisca ad abituare nel popolo quelle maschie
virtù e quello spirito di annegazione e di sacrificio al dovere, che pur
fa duopo ad esser liberi e forti, l'adusarlo a mettere a prezzo ogni cosa,
sin la coscienza; se metta bene, in luogo d'infervorare la fede che opera
miracoli, il gettare nelle anime il dubbio che isterilisce o la miscredenza
che imbestia; giacchè, dubbio e miscredenza son per il popolo gli ordinarj
portati delle controversie e dispute religiose, massimamente agitate
in nome d'una dottrina, la cui essenza è la negazione; se sia prudente,
or che tante e sì diverse ire bollono ed imperversano, l'aggiungere un
fomite così tremendo e pericoloso come quello delle offese coscienze e delle
religiose. Ma io vi domanderò perchè, laddove gente uscita da Napoli
o da altri paesi sermoneggia furiosamente, sciente e tollerante il Governo,
contro l'antica e benedetta fede dei nostri padri, si vieta poi che sacerdoti
cattolici salgano il pergamo ad esplicarla e difenderla, se non sono toscani?
perchè, mentre i nuovi predicanti vituperano impunemente nelle loro
pubbliche arringhe il clero cattolico, e stimolando turpi e feroci passioni
<span class="pagenum" id="Page_579">[579]</span>
lo mettono in sospetto ed in odio, non abbia poi ad esser concesso ad un
fervente sacerdote sfolgorare dal pulpito le orrende bestemmie che si
odono tuttodì, gli insulti abominevoli con che si disonesta a voce ed in
iscritto, per le piazze e pei trivj la sacra persona ed autorità del sommo
pontefice, senza che appostati delatori, spesso ignoranti, maligni sempre,
non corrano a farne ai tribunali denunzia, donde processo, moniti e vessazioni?
Perchè, mentre si stampano francamente e pubblicamente si
vendono a poco prezzo giornaletti, libercoli, calendarj, dove l'empietà usa
il suo soverchio, guastando con sozze e villane parole e con più sozze e
villane figure non pur l'intelletto e l'animo del nostro popolo, ma persino
quell'abito di schietto buon senso e di squisita gentilezza onde va segnalato
fra gli altri, avvezzandolo a gettarsi dopo le spalle ogni riverenza e
sotto i piedi ogni autorità, abbia poi ad esser vietato un libretto di poche
pagine, che a guisa di catechismo, rammenta una grande ed importante
verità e avverte i buoni a cessare i pericoli di che l'errore li minaccia?
Tolto da voi anche l'ultimo ritegno, dilagano senza misura i nuovi predicanti
e s'affaccendano a diffondere, vendendoli a poco o eziandio regalandoli,
libri tutti pieni di veleno e calunnie, di scene invereconde contro il
papa, contro i preti, contro i santi, contro i sacramenti, contro ogni cosa
a noi più cara e santamente diletta: <i>Roma empia</i>, per esempio, <i>la Camarilla</i>,
<i>il Prete e la Donna</i>, <i>il Gallo di Caifasso</i>, <i>gli Errori della Chiesa
di Roma combattuti colla parola di Dio</i>, <i>la Bibbia in prigione</i> e altri
siffatti?»
</p>

<p>
Il ministro Ricasoli rispose che il martirio oggi invano si spera. «A' nostri
tempi non si tratta di persecuzione nè di protezione religiosa; si tratta di
libertà di coscienza, e di libero esercizio di culto, purchè non sia turbato
l'ordine pubblico. Questa libertà, che è un diritto di ogni essere responsabile
a Dio, che è un fatto della coscienza universale, ed un principio del
diritto pubblico di ogni Stato civile, non toglie che la religione cattolica, se
non è più la dominante, non sia la prevalente, e quella professata dal Governo
e onorata con tutte quante le maniere. Il limite di questa prevalenza
e di questi onori si trova solo nel non escludere le altre religioni, e non
impedire gli altri culti. Ciò è cosa nuova nel nostro Stato: ma la Chiesa
cattolica non vi perderà, come non ha perduto in quegli Stati dove oramai
è vecchia. V. S. non deve credere avversata dallo Stato la religione
cattolica se vi sono altre professioni, e se altri culti si esercitano.
Questa simultaneità è un diritto, è un fatto indistruttibile. Il proselitismo
è proibito e punito: l'eccitazione all'odio scambievole proibita e
punita: ogni occasione di pubblico disordine prevenuta, o tolta via. Gli
atti di Stato laico e indipendente da ogni estranea autorità non possono
essere censurati di avversione ad alcuna credenza quando tutelano la
tranquillità pubblica, che il Governo ha il dovere di conservare; e il Governo
<span class="pagenum" id="Page_580">[580]</span>
e non altri può conoscere ciò che le nuoccia, o le giovi. Se egli
niega la stampa o la ristampa di qualche scrittura, è mosso da una ragione
presente, che il pubblico ordinariamente non raggiunge. Ma ciò non impedisce,
che quelle idee non possano esser pubblicate»<a class="tag" id="tag579" href="#note579">[579]</a>.
</p>

<p>
Così proclamavasi l'ateismo dello Stato. E molto ivi adoperò il proselitismo,
ajutato sì da alcuni preti o rifuggiti dalla Romagna o che davano
un calcio alla Chiesa che gli aveva nudriti e educati; sì da opuscoli, non
isproveduti di scienza o sfavillanti di spirito; sì dai giornali, per cui era
una forma o un supplemento di libertà politica la irriverenza religiosa; sì
da politici che voleano assicurarsi (come dice Boncompagni) il suffragio di
coloro, per cui ogni angheria diviene scusabile, anzi lodevole quando sia
detto «È contro i preti».
</p>

<p>
Carlo Poggi Laborcena vi pubblicò più tardi (Firenze 1866) un <i>Triplice
progetto di riforma</i>, ove sostiene che a Gesù Cristo contraffà il papato coll'ammetter
la messa, i suffragi per le anime purganti, il giuramento ai tribunali,
le lunghe preghiere a Dio perchè interrompa le leggi fisse di natura:
il papa è infallibile sol quando sia in grazia di Dio: l'elezione de' sacerdoti
appartiene al popolo: mal s'insegna che il principato temporale vantaggi
la religione: sono torti del papato tutti i mali che tormentano l'umanità,
perchè esso non provede a banche popolari, a proteggere le serve, e fa che
alcuni Gesuiti, fingendosi protestanti, impediscano l'unione di tutte le credenze.
E propone un'assemblea mondiale, dove si elegga un capo alle chiese
cristiane riformate, il quale formerà un collegio di venticinque o trenta
individui, per ottenere il trionfo della religione di Cristo e la ricomposizione
di tutte le nazionalità.
</p>

<p>
Gli Evangelici s'avventurarono più volte a molestare le sacre funzioni;
in Santa Maria Novella turbarono la benedizione del sacramento, altrove le
prediche; a Livorno vollero sepellire un dei loro in terra sacra; e impediti,
s'avventarono fin contro l'autorità; spesso si fecero scoppiare bombe nelle
chiese o nelle canoniche.
</p>

<p>
Vi si opposero eccellenti parroci e canonici e predicatori; moltiplicaronsi
pubblicazioni religiose, quali l'<i>Archivio dell'ecclesiastico</i>, ed altre popolari
del padre Morini, del Pierini, del canonico Righi, del Grassi, del Marescotti...:
alle antiche associazioni religiose, conservate in fiore, si aggiunsero
le nuove di san Francesco di Sales per la propagazione de' buoni libri, di san
Vincenzo da Paola per l'esercizio d'ogni carità.
</p>

<p>
Nelle prime manifestazioni rappresentò gran parte il Gavazzi. Ancor barnabita
nella rivoluzione del 1848, cominciò da entusiasta di Pio IX, e finì per
essere uno de' più affaccendati demagoghi, tanto che dovettero reprimerlo
quegli stessi, che della demagogia faceansi uno sgabello. Inviperito dai disastri,
rinnegò il carattere sacerdotale, e fattosi apostolo delle dottrine dissidenti,
compariva dovunque la rivoluzione scoppiasse e in coda agli eserciti
<span class="pagenum" id="Page_581">[581]</span>
conquistatori, con violente parole e scritture attizzando le passioni popolari,
e con indomita persistenza costituendo cappelle e società.
</p>

<p>
Appena fatta nel regno meridionale la rivoluzione che spossessò i Borboni,
v'affluirono i predicanti, e in capo ad essi il Gavazzi. «Indossata
la camicia rossa dei Garibaldini, sulla piazza pubblica era il predicatore
quotidiano del popolo, la gazzetta viva e passionata de' Napolitani. Tutto
serviva di pulpito per lui; parlava da una finestra, o da un banco di piazza,
o da un palco di teatro; suo tema obbligato Francesco II e il papa, sui
quali lanciavasi a pugni con una violenza senza esempio. Era curioso vederlo
nel palco coperto e pavesato a tre colori, che per lui ergeasi nel Largo
del palazzo, vestito di rosso, battersi il capo, darsi pugni nel petto, stringersi
come volesse soffocare, lasciarsi cascar melanconicamente sulla sponda;
prendersi la testa colle due mani, come volesse staccarsela e avventarla
agli uditori... Il padre Gavazzi credeva; di là l'incontestabile sua influenza.
Dopo predicato nelle vie parlando di tutto, e facendo decapitare le
statue equestri dei re e demolir il forte Sant'Elmo, depose la tunica rossa,
e stabilì conferenze meno chiassose in una sala affittata apposta. Per tre mesi
quattro volte la settimana, e ogni volta per due ore, davanti una folla accalcata,
entusiasta e vestita per bene, inveiva contro il papa con un impeto
instancabile. Era una satira oratoria, zeppa d'invettive e sarcasmi,
addolcita però da un calor sincero, che attestava com'ei credesse. La domenica
rinunziava affatto alla discussione, per insegnare piamente il Vangelo. Non
so se questa melodia cristiana facesse molta impressione dopo il batter dei
tamburri e le fucilate: ma quest'uomo strano, che aveva il demonio in
corpo sulla piazza pubblica, diveniva tutto unzione quando cadeva a
ginocchi».
</p>

<p>
Tiriamo queste parole non dal Perrone o dal Pellicani suoi smascheratori,
ma da un panegirista, Marco Monnier, che scrisse sopra Napoli eretica e
panteistica. Un altro ammiratore ce lo dipinge sulla piazza del Crocifisso a
Messina e di San Francesco di Paola a Napoli, ad inveire contro i Borboni e
i Gesuiti, predicare l'unità d'Italia e il re galantuomo; proporre si trasformassero
le statue di Carlo III e di Ferdinando in Vittorio Emanuele e in
quel Garibaldi «che in mille battaglie, coll'abito forato come un crivello,
non potè mai esser ferito». E soggiunge: «Al teatro San Carlo si ebbe lo
spettacolo bizzarro di un frate in camicia rossa, che la vasta e sonora sala
facea sonare di parole molto insolite, mentre, rialzato il sipario, attori e
figuranti, coristi e ballerini a gruppi, ne' loro vestiti teatrali, si spingeano
sul davanti della scena per nulla perdere dello intermezzo inaspettato.» Un
giorno rappresentavasi la <i>Battaglia delle Donne</i>, e finito il primo atto, il
padre Gavazzi s'alzò nel suo palchetto, e prese a parlare di patria, di libertà,
di Garibaldi, di combattimenti a Capua, in modo che il popolo entusiasta
dimenticò affatto la commedia, e coprì d'evviva l'impresario quando
<span class="pagenum" id="Page_582">[582]</span>
venne annunziare che, attesa la circostanza eccezionale, invece degli altri
due atti si darebbe l'inno di Garibaldi<a class="tag" id="tag580" href="#note580">[580]</a>.
</p>

<p>
Dai primi momenti della rivoluzione si domandò, e pensate se si ottenne
dal dittatore Garibaldi un luogo in Napoli, dove esercitare pubblicamente il
culto evangelico; gli altri dissenzienti, mercè della legazione prussiana
impetrarono pure di aver pubblico tempio; e quivi si combinò come estendere
la propaganda nella terraferma e in Sicilia.
</p>

<p>
Essendo il nome di Valdesi legalizzato da secoli in Piemonte, lo adottarono,
quasi desse diritto di fare proseliti, aprir conferenze, cappelle, collegi,
e trovarono qualche adepto nella classe media, e padri che vi mandarono
i figliuoli. Presa audacia, turbarono qualche volta le funzioni e le chiese: in
qualche parte, come a Torre del Greco, vestirono la Madonna coi tre colori;
quando si fecero espiazioni per le bestemmie del Renan, un giovane entrò
in chiesa motteggiando, e gridò «Morte a Cristo». Di tali e simili atti sdegnato,
il popolo diè loro addosso talvolta: ma l'autorità, punendolo col titolo
di tutelare la sicurezza personale, non solo diè fidanza ai predicanti, ma
arrestò parroci e fedeli che mostrassero avversarli. Taluni, che di prete non
serbavano se non l'abito e i proventi, trovarono comodo il mettersi coi novatori,
e col titolo di Emancipatori, sotto la guida dello Zaccaro, di Basilio
Prota, del Da Foria valdese, formarono una società che repudiava i freni ecclesiastici,
e nella <i>Colonna di fuoco</i>, poi nell'<i>Emancipatore</i> sputacchiavano
la Chiesa stabilita, e menavano moglie, pur continuando il ministero in
chiese interdette. Vi si oppose con petto forte il cardinale arcivescovo Riario
Sforza, ed essi riuscirono a farlo proscrivere, sicchè dovette andar in esiglio
come forse sessanta altri vescovi di quelle provincie, i quali sol da lontano
potevano sostenere lo zelo, che parve infervorarsi viepiù nella causa del
vero, e manifestossi sì cogli scritti, sì colle prediche, sì colle opere.
</p>

<p>
Lo scredito che fin presso i loro aderenti attiravansi gli ostiarj che aprivano
le porte al nemico, i preti che tradivano Cristo mentre nel suo piattello
continuavano ad attingere, tornava a credito dei Valdesi, che almeno
non pretendeano conciliar l'irreconciliabile. Wrefort pose scuole a Capri;
Leopoldo Perez stampava la <i>Civiltà Evangelica</i>: il pastore Rolier col dottore
Escalona diffondeva instancabilmente opuscoli e Bibbie, rianimò gli
avanzi de' Valdesi in Calabria, e tenea conferenza a San Pietro di Majella.
</p>

<p>
Nè i frutti furono scarsi, e in Napoli, cessata d'esser capitale, fondarono
cappelle e scuole, ch'erano pubblicamente annunziate.
</p>

<p>
Anche a Palermo, ne' primi giorni della rivoluzione, alquanti preti formarono
un <i>Battaglione sacro</i> che, mantellandosi di politica, sovvertiva la
Chiesa, ma fu sciolto prima che v'arrivassero i nuovi predicanti. Subito
cartelloni annunziarono la vendita delle Bibbie, esortando a togliersi
dalla religione del papa per intendersela con Gesù Cristo mediante la
lettura del Vangelo; si diffusero i libretti valdesi stampati a Torino,
<span class="pagenum" id="Page_583">[583]</span>
e le oscenità stampate a Milano, mentre il ciclico Pantaleo, cappellano
del Garibaldi, urlava per le piazze i suoi moroloquj. Intanto a Messina
evangelizzavano un Cappuccino e un Paolotto apostati: il padre Gavazzi
a Catania era udito curiosamente finchè parlò di politica, ma abbandonato
appena entrò sulla religione: tanto più che il Governo parve nol
sostenesse, come invece faceva coi predicanti valdesi. Infatto la <i>Buona
Novella</i> annunziava il 15 marzo 1861 che «due nuove stazioni di Evangelici
vennero stabilite dalla Chiesa valdese; una a Milano avendo a capo il
signor ministro O. Cocorda, l'altra a Palermo affidata allo zelo del caro
nostro fratello, il signor ministro Giorgio Appia». Questi, che già nominammo
parlando de' Valdesi (Discorso XLI), era uno de' più valenti, come
de' più attuosi, ed oltre gli scritti sulla <i>Buona Novella</i>, molti ne stampò a
Palermo dalla tipografia Claudiana, fra cui <i>Roma e la Scrittura</i> (1862). Egli
sfidò ad una disputa il canonico Domenico Turano e il professore Melchiorre
Galeotti, il quale saviamente si restrinse a discutere sull'autorità,
cioè a chi competa il possesso e l'interpretazione della Bibbia; e diede una
relazione di quel convegno, appunto come vedemmo essersi praticato un
tempo dai preti valtellinesi<a class="tag" id="tag581" href="#note581">[581]</a>.
</p>

<p>
Insieme colle Bibbie divulgavansi quelle scritture alla moda, che eccitano
lo scontento della ragione, e l'indignazione della coscienza colle accuse
menzognere. V'andavano compagni libri immorali ed osceni, stimolando
insieme la libidine del corpo e quella dello spirito; immagini che la corruzione
de' compratori comanda alla corruzione degli artisti, ed ostentavasi
il vizio sotto la complicità della pubblica opinione; quasi il Governo,
col non sottoporre questa peste al lazzaretto, amasse ajutare il pervertimento
morale, che cominciato col violare la creanza, finirà col violar tutte
le leggi. Ne venne spavento a' genitori che ricorsero per rimedio all'arcivescovo;
e questi in una pastorale ricordò ai padri ed agli institutori, che
su loro pesavano le conseguenze lacrimabili della procace infezione (febbrajo
1861). Poco dopo ebbe a pubblicamente congratularsi cogli studenti
di quella Università, i quali aveano affissa nell'atrio essa pastorale, e cacciato
obbrobriosamente il ministro che intaccava l'onor del costume e la fede
sempre inviolata in quell'isola; «e invocato con civile moderazione dal governo
un provvedimento contro queste svergognate sozzure di libri»<a class="tag" id="tag582" href="#note582">[582]</a>.
</p>

<p>
Mal riuscito, l'Appia tornò a Napoli dond'era venuto, e dove ingloriavasi
della conversione del marchese Cresi, e gli succedette Giovanni Simpson,
che aprì scuole di poveri fanciulli, massime presso la chiesa della Gancia,
divenuta famosa come primo focolajo della rivoluzione, o piuttosto delle
rivoluzioni. Le scuole protestanti furono dal Governo autorizzate a radunarsi
ed esporre i cartelloni, e popolaronsi coll'allettamento d'alquanti centesimi;
mentre la timidezza, consueta negli onest'uomini, distoglie dall'opporvisi,
e fa piegare la testa sotto al flagello. Ogni stampa alquanto
<span class="pagenum" id="Page_584">[584]</span>
franca a difendere il vero è resa impossibile quanto ogni associazione,
atteso le paure che dominano e l'artifizio di tacciarle di trame contro
un ordine politico, che si sa non esser amato. Pure gli Evangelici non
v'erano favoriti dalle circostanze che avvertimmo in Napoli; i giornali nel
loro senso, come <i>Il Martello dei preti</i>, <i>Lo Specchio della verità</i>, non durarono,
e dovettero confondersi coi politici; sebbene non mancassero apostati
che, come accade, inviperivano contro preti e frati ai quali erano
appartenuti; e sebbene il Governo e i municipj travagliassero in ogni guisa
il culto avito. Le chiese principali, fino il San Domenico, arricchito di
trentadue monumenti di illustri siciliani, si videro conversi in caserme o
in pubblici ritrovi o in sale d'esposizione; le sacre immagini delle vie
furono abbattute: ma il popolo, di cui conculcavasi il sentimento mentre
poc'anzi se n'era chiesto il suffragio, vi sostituì stampe e immagini a centinaja,
massime al frequente ricorrere de' flagelli o naturali o umani, che
fanno deplorabilissima quell'isola, sì degna d'invidia.
</p>

<p>
Milano, da cui uscirono le più sozze oscenità di libri, di teatro, di
figure, emula Torino per gli scritti contro la fede; lascia insultare a' suoi
prelati, e il Pantaleo montar sul pulpito della sua metropolitana con una
scala a piuoli; scala del popolo (diceva) a differenza dalla scala de' Farisei. Cappelle
evangeliche si moltiplicarono e non solo in città, ma per tutta Lombardia.
A Como adoprò assai un E. R. al quale diede risposta Antonio Romano
tessitore. Quel lago e la provincia ebbero catechizzatori e cappelle, sì per
comodo de' forestieri, sì per traviare i paesani. La Valtellina, che nel <span class="scp">XVII</span>
secolo fece una rivoluzione sanguinosa per non volere protestanti; che anche
nel 1797 unendosi alla Cisalpina, domandava che unica religione vi fosse
la cattolica, va seminandosi di questa zizania. De' Protestanti fra' Grigioni
informò il dottor Mariotti (Londra 1846).
</p>

<p>
Modena, ch'era stata l'asilo dei più riflessivi osteggiatori delle novità,
fu presa maggiormente di mira dai propagatori in questa. Così Reggio. A
Guastalla convien che il male sia molto esteso, se quel vescovo crede
necessario uscir continuamente a combattere corpo a corpo coi maestri
de' dissidenti; e si vide costretto a ritirarsi quando nell'aprile 1867 vi
comparve tra le ovazioni il padre Gavazzi. V'è ministro evangelico Francesco
Rostagno, giovane di Prali nelle valli valdesi, che quest'anno pubblicò
il <i>Credo di un nuovo protestante</i> — <i>Sfide e vergogne</i> — <i>L'Evangelio
di Cristo e le opere di umiltà</i>, stampati dal Lucchini, il quale se ne
scusa dichiarando che «se Maometto gli ordinasse copie del suo Corano,
gliele tirerebbe di buon grado e senza scrupoli». Almeno costui professa
quel che gli altri fanno e non dicono.
</p>

<p>
A Ferrara, entrati colla rivoluzione e ascoltati per curiosità, poco operarono
gli Evangelici: e le conferenze che tennero in una sala già infamata
da orgie carnascialesche, raccolsero pochi proseliti di bassa mano, che neppur
<span class="pagenum" id="Page_585">[585]</span>
tutti perseverarono, ed ebbero risa e sassajuola dal popolo. Nè meglio
riuscirono a Bondeno, alla Stellata e in quelle vicinanze.
</p>

<p>
Poichè il Vergerio, il Muzio, il De Dominis, il Flacio ci menarono sulla
costa orientale dell'Adriatico, per tanti titoli attenente alla vecchia Italia,
aggiungeremo che la diffusione del protestantismo in quei paesi, asserita dal
Vergerio, è smentita dalle carte contemporanee, nè si trova che fossero applicati
gli editti dell'imperatore Ferdinando I e dell'arciduca Carlo contro gli
eretici e i loro libri. Il vescovo Francesco Josephic croato fu rimosso come
sospetto, ma non apostatò: nè è vero quel che leggesi in alcuni, che Primo
Tuber stesse canonico a Trieste, e vi apostolasse in San Francesco. Ben vi
predicò il gesuita Claudio Jay, e ne sarebbe stato fatto vescovo se sant'Ignazio
non gliel'avesse proibito. Stobeo, vescovo di Stiria, chiesto nel 1598
da Ferdinando imperatore se convenisse introdur l'inquisizione, consigliava
di no nelle provincie tedesche, perchè essendo infette, ne ridonderebbero
guai; bensì per l'Istria contea, Trieste, Fiume, «perchè essendo
rimaste illese dall'eresia, essa impedirebbe v'entrasse». Realmente non vi
fu introdotta; le persecuzioni che vi accennammo vennero piuttosto da
odj di parte e da eccessivi sospetti: e i Gesuiti di Trieste ebbero a faticare
ben poco per la purezza delle credenze; assai per quella de' costumi.
</p>

<p>
Nel 1782, imperante Giuseppe II, gli eterodossi ottennero pubblicità di
culto, sicchè in una costoro chiesa egli e il governatore conte di Zinzendorf
sono lodati come <i>amici de' Cristiani</i>. Ultimamente non vi mancarono
predicanti, ma crebbe anzi lo splendore del culto; si pubblicò perfino un
giornale ecclesiastico in latino; e la stampa rispetta il cattolicismo, benchè
vi siano sei chiese di varj culti e ogni sorta religionarj, eccetto turchi, il
cui console è di religione greca, come i vecchi sciah bender.
</p>

<p>
Nel <i>Christian World</i>, giornale americano, il signor Hall riferiva i giganteschi
sforzi che i comitati protestanti dirigono a sovvoltare il nostro
paese. Uno di Ginevra manda in giro <i>colportori</i>, come francesemente chiamano
i venditori di Bibbie, e fondò la <i>Letteratura evangelica</i> che stampa
opere all'uopo. Un altro a Nizza di Inglesi vi eroga da venticinque a trentacinquemila
lire l'anno. La società de' Missionarj Weslejani di Londra
moltiplica d'attività in fondare chiese e scuole, occupa da quaranta a cinquanta
persone, e spende cenventicinquemila lire l'anno. Da quindici a
ventimila un comitato a Napoli, quasi tutto di forestieri; e di colà il
Desanctis soprantende a molte scuole in varj paesi, e dispone di un
ventimila lire l'anno. Le tante società delle varie sètte presbiteriane di
Scozia, d'Inghilterra, d'Irlanda somministrano ai soli missionarj valdesi da
settantamila franchi per scuole, stampe, missioni. L'Unione Cristiana americana
e straniera nel 1864 passò ai Valdesi circa centomila lire, principalmente
per mantenere trentacinque predicanti e spacciatori di libri; inoltre
le tavole stereotipe per l'edizione italiana della Bibbia in-8º. Altri donativi
vennero d'America e dalla Gran Bretagna.
</p>

<p>
<span class="pagenum" id="Page_586">[586]</span>
Al sinodo tenuto il maggio 1865 fu dato ragguaglio che l'evangelizzamento
valdese ha in Lombardia sei stazioni; a Milano, Brescia, Como, Valdintelvi,
Pavia, Guastalla; con quattro ministri, un laico e tre maestri di
scuola: in Piemonte quattordici agenti, tre ministri, quattro evangelisti
non ancor consacrati, sette maestri di scuola. In Torino la congrega dell'evangelizzazione
italiana ha due scuole con ducento fanciulli ciascuna, la
più parte figliuoli di Cattolici, e una domenicale. Congregazioni e scuole e
proseliti han pure in Val d'Aosta, a Livorno vercellese, a Montestrutto,
Carema, Parella, Borgofranco, Brissagno, Chatillon, Viarengo, Cormajore,
oltre Aosta, Pinerolo, Alessandria, donde si estendono a Pietra Marazzi,
Montecastello, Bassignana. Nella Liguria esercitano tre stazioni con sette
agenti, un ministro, un evangelista non consacrato, cinque maestri; e in Genova
ha cencinquantaquattro comunicanti, in Sanpierdarena un evangelista
con settanta fanciulli. A Firenze prosperano una scuola teologica e una società
di trattati religiosi, con due pubblici ritrovi. A Lucca una buona congregazione;
a Livorno la più numerosa, con molte scuole. Nell'Italia centrale
adoprano tredici agenti, sei ministri, sette maestri e varj lettori della
Bibbia. In Napoli si applaudono dei due agenti Appia e Gregori; un evangelista
in Palermo ha congregazione sufficiente. In Sardegna Iddio suscitò
un venerabile vecchio, che frutta assai.
</p>

<p>
Posteriori notizie vantano Simpson Kray, pastore in Palermo, ed
altri di Barcellona, di Catania, d'altre stazioni; a Napoli, quattro scuole
con undici maestri e quattrocenquaranta scolari: da trecento frequentano
le assemblee di Livorno, da cenventi quelle di Guastalla, ove cinquantatre
comunicaronsi alla Pasqua: in tutta Italia si hanno ventiquattro stazioni
valdesi, con ventisette evangelizzanti, trenta scuole diurne, sette serali;
milletrecentottantaquattro comunicanti; e in tutto forse cinquemila cencinquantadue
acattolici. Pure gli statistici, per verità troppo fra noi inesatti,
calcolano oggi la popolazione del regno italico in venticinque milioni
d'anime, fra cui quarantasette mila ebrei, da ventisei mila valdesi, e da
cinquecento protestanti di varie confessioni. Vedasi con quanta ragione i
ministri facciano dalla Corona riconoscere i Cattolici come soltanto una
maggioranza. Oserebbero interrogarla sulla religione col plebiscito?
</p>

<p>
Secondo lo stesso <i>Christian World</i>, quel che domandano gli Italiani
sarebbe, che, 1. il laicato ricuperi il diritto di scegliere i proprj ministri e
gli amministratori de' beni temporali della Chiesa: 2. i vescovi siano eletti
dal clero e dalle congregazioni, salvi i diritti regj: 3. vescovi e metropoliti
si rintegrino nelle loro antiche attribuzioni, cessando la servile dipendenza
da Roma e i giuramenti di vassallaggio ad essa: 4. celibe o no sia il
clero secondo la determinazione individuale: 5. il laicato abbia libertà illimitata
di leggere le sante scritture: 6. la liturgia facciasi nella lingua
nazionale e in una forma intelligibile a tutti: 7. la confessione non sia
obbligatoria, ma volontaria, e la comunione sotto ambedue le specie.
</p>

<p>
<span class="pagenum" id="Page_587">[587]</span>
Non crediate però camminino conformi nelle dottrine, eccetto l'odio
contro le romane. I più vanno oltre, determinati a mandare a pezzi (dicono)
il despotismo papale, ristabilire la primitiva condizione della Chiesa,
ed introdurre un buono accordo tra il clero ed il laicato. L'<i>Eco della
verità</i> non vuole «esser organo di veruna chiesa particolare, ma della
verità evangelica: nè Cattolici nè Protestanti hanno a fare con noi»;
e un evangelico di Ferrara al predicatore Franco scriveva nel 1865:
«Loro preti non la vogliono capire: si scalmanano ad esclamare contro
Lutero, Calvino ecc., ma oggi chi vien più ad insegnare il luteranismo?
Noi cristiani evangelici siamo quasi avversi ai Protestanti quanto ai Papisti,
perchè i Protestanti più o meno sono Papisti, non essendosi totalmente
svestiti del papismo. Legga i <i>Principj della Chiesa Romana e
della Protestante e della Chiesa Cristiana</i> e vedrà che noi avversiamo i
Valdesi perchè fra loro s'introdussero e sono ritenuti con zelo gran parte
degli errori della Chiesa romana; gli Anglicani, i Luterani, i Calvinisti ecc.
sono protestanti nazionali, talvolta con gerarchia clericale, talvolta no, ma
tutti hanno liturgia che, come nella Chiesa romana, si surroga al culto dello
spirito. Noi mettiamo in un fascio Cattolici e Protestanti, e in faccia a
questa Babele di sètte che ci vengono da oltremonte ed oltremare, la nostra
Chiesa cristiana evangelica, sorta in Italia fra le persecuzioni e cresciuta tra
le sofferenze, persevera e prosegue a combattere per la fede che è stata una
volta insegnata dai santi; nè altro vuole che la Bibbia, senza Padri, nè
tradizioni, nè teologia. Alle vostre calunnie non badando, continueremo
nella via del Signore. Nè crediate lo facciamo per ispirito di parte, ma
per amor di pace: perocchè desideriamo vivere in comunione con tutti
coloro, che in sincerità di cuore invocano il nome del Signore; e quando
per furore di sètta i preti d'ogni nome vengono a disturbarci onde imporre
le loro forme fracide e rugginose, li compiangiamo. Noi riconosciamo le
dissolutezze di Lutero, di Calvino, di Arrigo VIII, e non ci facciamo loro
paladini. I Protestanti partecipano ancora del romanismo, e quindi noi
non siamo protestanti nè punto nè poco, e ci allontaniamo, prima dai Cattolici
e poi dalle sètte, secondo più o meno romanizzano: quelle che meno
romanizzano più si accostano a noi, puri fedeli del Vangelo».
</p>

<p>
Sulla presente condizione delle Chiese acattoliche fra noi informava testè
il <i>Temps</i>, giornale che molto se ne occupa.
</p>

<p>
«Tre classi di spiriti s'affannano in Italia a scalzare le fondamenta di
Roma: 1. I Protestanti; 2. I preti liberali; 3. I liberi pensatori, framassoni
ed altri. Il protestantismo ha egli gran successo? Dalle nozioni che
da un anno raccolgo, conversioni d'adulti accadono rare: le più a Bologna,
a Livorno, a Firenze, a Napoli. Quivi, e soprattutto a Napoli e a Livorno,
libere unioni serali produssero un incontestabile effetto sulla gioventù. A
Napoli, nella scolaresca universitaria e presso una certa classe d'operaj, la
<span class="pagenum" id="Page_588">[588]</span>
disputa teologica secondo le idee protestanti prese singolare estensione.
Assistetti alcuna volta a questi circoli teologici: vi è molta gente, fra
cui intelletti svegliatissimi; parecchi propagandisti godono d'una certa popolarità;
due o tre uomini popolari accettarono con entusiasmo le dottrine
evangeliche, e le predicano in dialetto napoletano e con modi pittoreschi.
Il culto non si pratica ancora che in cappelle senza apparenza esterna.
Qualche volta è situata in un pianterreno; e a Firenze in una specie di magazzeno,
sulla via della passeggiata alle Cascine. Questa cappella, molto
osteggiata dallo zelo de' Cattolici, è quella attorno la quale avvi maggior
moto dopo il 1860.
</p>

<p>
«La prima chiesa consacrata pubblicamente al culto protestante fu quella
di Livorno, inaugurata lo scorso agosto<a class="tag" id="tag583" href="#note583">[583]</a>. La seconda a Napoli si termina
presentemente nel quartiere di Chiaja, in situazione molto vistosa, sulla
via che dal centro mette a quella passeggiata. Sarà molto bella; gotica;
la porta maggiore e parte della facciata di marmo bianco; fu costruita per
contribuzioni de' Protestanti residenti a Napoli, sopratutto degli Svizzeri;
un famoso banchiere vi concorse con ottantamila franchi.
</p>

<p>
«Dove il protestantismo mi sembra aver propriamente vantaggiato è nell'opera
delle scuole. In ogni città di qualche importanza è stata fondata
una, ed ordinariamente è ben riuscita: quella di Napoli conta cinquecento
allievi, e l'opinione la designa per una delle migliori della città.
</p>

<p>
«In quanto alla Bibbia, gl'Italiani poco ne usano; non è un popolo che
legga molto. Tutto computato, i successi del protestantismo sono discreti.
Quanto ai preti patrioti di Milano, alla società di mutuo soccorso di Firenze,
alla emancipatrice di Napoli ed alle annesse del clero emancipato, dirò
che i preti liberali dell'alta Italia e della media, senza esser perseguitati
dall'autorità episcopale si sono indeboliti e diminuiti, e oggi sono obbligati
di riunirsi alla società emancipatrice di Napoli, la sola restata in vigore. N'è
capo il padre Prota, domenicano sui trentacinque anni, che tiene sedute
nel capitolo del convento di San Domenico Maggiore: e a dispetto de' superiori
e della Minerva di Roma, professa due principj fondamentali: restar
cattolico col papa, andare a Roma con l'Italia. In conseguenza non volge al
protestantismo; proclama energicamente il suo amore per l'unità all'ombra
della cattedra di san Pietro, e grida, Viva il papa! abbasso il papa-re!
Le idee di questi ecclesiastici e del padre Prota specialmente, sono liberissime
in fatto di disciplina: nel loro giornale si parla del <i>clericume</i>,
del <i>pretume</i>, degli ozianti, delle cappuccinerie come nei giornali laici, e
forse in tono più deciso; si denunciano gli abusi de' conventi, si pubblicano
fattarelli di scheletri, di fanciulli, di monachelle, degni di Diderot.
Tutto ciò che il laicato domanda per la purificazione dell'Italia insozzata
dalla superstizione, lo domanda con altrettanta insistenza questo gruppo
sacerdotale, entrato senza divergenze nel movimento del paese. Il padre
<span class="pagenum" id="Page_589">[589]</span>
Prota ed i suoi amici hanno pubblicato articoli su tutte le quistioni sorte
in questi ultimi tempi, la soppressione de' conventi, i beni del clero; e in
forma scolastica han dimostrato che il matrimonio de' preti è lecito, e che
nelle circostanze presenti d'Italia, farebbero molto bene a rinunciare al
celibato. Però al dogma non toccano, e benchè dimostrino una certa indipendenza
anche in simile materia, concludono sempre che bisogna rimanere
cattolici romani, uniti al papato, trasformato e privo del dominio temporale.
</p>

<p>
«Chiamano anche a far parte della loro società persone di varie screziature.
Ma quale efficacia esercitano queste associazioni di preti liberali? Il
Governo non li seconda: li lascia semplicemente fare, proteggendoli negli
urti contro il clero normale. L'opinione li sostiene vagamente in Napoli:
ma i caporioni de' partiti avanzati non li carezzano troppo, nè si curano
della loro opera: solo Garibaldi formalmente li chiama <i>sacerdoti e monaci
benemeriti</i>, perchè riconoscono i diritti della patria.
</p>

<p>
«Nel clero fan qualche propaganda; il padre Prota annuncia ciascun
giorno nuovi acquisti nelle parrocchie, ne' seminarj, e perfino ne' capitoli
canonicali; ma non avvi precisa statistica de' risultati ottenuti. L'unione
della società meridionale con quelle del centro e del settentrione potrebbe
recare conseguenze serie in questa grande e difficile impresa, e date
certe evenienze. Il popolo italiano ripugna dal cangiar religione, ma sarebbe
facile persuadergli che egli non cangia, malgrado un profondo cangiamento:
e col tenersi riguardosa su questo punto, la Società ha forse
una vera ispirazione.
</p>

<p>
«Gli austeri protestanti sentono profonda antipatia per lo spirito de' preti
liberali. Al grosso del popolo non si dirigono ancora gli sforzi continuati
della Società emancipatrice: i predicatori che vengono da lei, come il prelato
Santaniello, sono festeggiati dalla folla, ma in qualità di patrioti:
sicchè il riformatore religioso rimane in ombra».
</p>

<p>
Anche testè l'<i>Eco</i> di Firenze sconfortavasi del poco successo dell'evangelizzazione,
rimasta finora in una sfera elementare e superficiale, e non
trovar negli Italiani quelle buone disposizioni che si speravano; la guerra
che vi si fa al prete è più ch'altro politica, onde secondar il Governo e il
parlamento: il cristianesimo ripongono in una continua contraddizione al
clero; sicchè i predicanti si limitano ad emancipar il popolo dai preti, e
sgrossarlo dai pregiudizi volgari; e si errò nell'affidar una chiesa o un'opera
di evangelizzazione a taluno, sol perchè nemico de' preti e dotato di
qualche capacità letteraria.
</p>

<p>
Il maggio 1867 la Chiesa valdese teneva l'annuo sinodo alla Torre, di cui
pubblicaronsi gli Atti<a class="tag" id="tag584" href="#note584">[584]</a>. Consacrato il nuovo tempio, udita la predica del
professore Rivoir, il corpo de' pastori impose le mani a Carlo Malan, candidato
evangelista a Pisa: e fra le decisioni prese fu che possibilmente
l'evangelizzazione si facesse per mezzo di operaj itineranti; e poichè le varie
<span class="pagenum" id="Page_590">[590]</span>
loro stazioni costituendosi in chiese, e nominatamente la fiorentina, che
sarebbe la <span class="scp">XVII</span>, domanderanno d'esser ammesse come parrocchie della
Chiesa valdese, se ne determinino le norme.
</p>

<p>
Quanto all'evangelizzazione, congratulavansi del suo estendersi, provato
dagli operaj accorsi da tutti i punti della penisola. Da quegli atti appare
che John Henderson, il quale nell'interesse di quella Chiesa contribuiva
ogni anno 750,000 lire, morendo vi fece il lascito di 125,000 lire.
Il reverendo Robertson annunziando ciò, e la fondazione d'una <i>Waldensian
aid Society</i> in Inghilterra, soggiungeva: «La guerra che voi fate
in Italia non è solo a benefizio dell'Italia, ma della Gran Bretagna, della
Scozia, dell'Irlanda (<i>sic</i>), del mondo tutto: voi crollate le fondamenta del
trono del nostro gran nemico: voi discendeste coraggiosamente nel pozzo:
noi tenemmo ferma la corda».
</p>

<p>
Questi fatti, che anche i dissenzienti dichiarano avversi al sentimento
comune, per quanto appoggiati dal Governo e da' suoi giornali, potevano
compiersi senza grave scontento, non solo del clero, ma degli onesti amatori
della patria e dello Statuto? Vero è che, essendosi in pochi anni tanto
perduto d'onore, di alterezza, di coscienza pubblica, di sentimento del
diritto e discernimento del male e del bene, la prostrazione de' caratteri e
la codarda paura che a moltitudini degradate ispirano scrittori o grossolanamente
ignoranti o brutalmente maligni, non lasciano all'opinione oppor
la coscienza, ai prepotenti le maggioranze; e pochi vogliono affrontare i
tedj d'una disputa, o i giudizj della folla, o la disaffezione d'amici e parenti,
onde tutelare in pubblico ciò che venerano clandestinamente. Certo
non mancarono coraggiosi, persino nel parlamento; ma, con meraviglia sua,
sentì salutarsi di inattese congratulazioni un deputato che osò protestare
d'essere e voler essere cattolico, e dire alla Camera, «Qui io sono solo, ma
dietro me ho tutta la nazione»; e fu qualificato di <i>cinismo cattolico</i> il suo
portarvi le lodi di Pio IX, non più sonatevi dopo il 1848.
</p>

<p>
Contro alle vessazioni e alle inurbanità quotidiane che i dominanti fanno
ai riti e alle consuetudini della nazione; contro alla predilezione apertamente
concessa agli apostati; contro all'impedire l'obolo che i fedeli danno
allo spogliato lor padre, mentre la propaganda eterodossa profonde tesori;
contro al rappresentarsi o drammi di sprezzo pei papi e la Chiesa, e in balli
e in Opere vescovi e cardinali e i riti più augusti; contro alle irritanti calunnie
ripetute a proposito di Calvino, di Galileo, del Bruno, fin di Sisto V e
più di Pio IX, tace o bela la folla, che crede far molto col non partecipare al
peccato. Ma contro agli insulti recati ai riti, disturbando le devozioni, interrompendo
le prediche, schiamazzando all'atto della benedizione, e fin gettando
per terra le ostie e il vino consacrato, le moltitudini più volte
protestarono a loro modo, a fischi ed anche a colpi; alle case dove ergeansi
cappelle o cattedre minacciò metter fuoco il popolo, che allora
<span class="pagenum" id="Page_591">[591]</span>
dovea chiamarsi plebaglia, e asserir che era incitato dai preti. A Palermo,
sentendo i ministri insultare alla verginità di Maria nelle conferenze al
Ponticello, assalse il predicante. Così ad Adernò: così nel Bresciano. Un
Gaetano Giannini, legnajuolo fiorentino sproveduto di studj, era andato
evangelizzare a Barletta con uno spacciatore di Bibbie; e adunate fino a
cinquanta persone, con loro le leggeva e commentava; e assicurando che
venticinque s'erano convertiti, invocava si stabilisse una vera scuola. I preti
naturalmente attraversavano i costui armeggi, e i ragazzi gridavano per le vie,
<i>Viva Gesù e morte al diavolo</i>; sicchè gli adepti s'adunavano in armi. L'autorità
ben guardavasi dall'impedire gli evangelizzanti, pure non avrebbe
potuto ostare all'universalità del <i>popolaccio</i>: il quale nottetempo assalse la
casa del Giannini, e al grido di «Viva Vittorio Emanuele, Viva Garibaldi,
Viva la fede» maltrattò quelli che non poterono fuggire. Ciò fu il 19
marzo 1866<a class="tag" id="tag585" href="#note585">[585]</a>. Il Giannini campò, e così Teodoro Meger inglese, pastore
evangelico; che ricoveratosi ad Ancona, vi tenne una riunione per rassicurare
i suoi adepti. Quivi pure poteasi temerne disordini per la reciproca
irritazione, onde persone savie andarono a chiedere al prefetto d'impedire
le conventicole; ma il titolo della quiete pubblica non valse questa volta,
mentre suol valere per impedire feste cattoliche e rimuover vescovi e parroci.
</p>

<p>
Acquistata nel 1866 al regno d'Italia anche la Venezia, vi accorsero tosto i
predicanti, fra cui il Gavazzi ed Emilio Comba, e subito empirono di loro grida
le città di san Marco, di san Zeno, di sant'Ermagora; tutto fu inondato de' libri
propagandisti, colla sciagurata accompagnatura degli osceni ed immorali. Il
cardinale Trevisanato patriarca di Venezia credette dover suo, nella quaresima
del 1867, premunire i fedeli contro questo veleno, e contro le «grame
dicerie d'un infelice, che avendo miseramente smarrita la fede, vorrebbe
strapparla anche dal cuore degli altri». A quella pastorale ne fu opposta
un'altra, intestata «Alessandro Gavazzi, per la grazia e bontà di Dio ministro
dell'evangelo, a don Giuseppe Luigi Trevisanato, per divina misericordia
patriarca di Venezia». Scritto solazzevole e pagliaccesco dichiara egli la
pastorale: «composizione di senile imbecillità, condita coi lazzi del trivio:
quintessenza di buffoneria, di ragli da sacristia»: qualifica il patriarca
«campione d'inurbanità, Sancio Panza del carnevale»; e si scaglia contro
la «santa bottega, insegnatrice di un evangelo diverso da quel di Cristo,
frutto dell'apostasia, della ventraja, dell'errore; vero paganesimo sotto
nome di cattolicismo romano». Subito ad esso patriarca e ai vescovi di
Udine, di Treviso, di Padova, si fecero insulti grossolani; in varie chiese di
Venezia furono interrotti i predicatori quaresimali da lazzi, da minaccie,
fin da percosse; a Verona si impose di sonar sull'organo l'inno di Garibaldi.
Scene altrettanto dolorose si rinnovarono altrove con petardi lanciati
duranti le prediche o negli appartamenti vescovili, e peggiori nella
processione del <i>Corpus Domini</i> a Verona. L'autorità nè preveniva nè difendeva.
<span class="pagenum" id="Page_592">[592]</span>
Un tale nega levarsi il cappello davanti al viatico, e grida ch'è mero
pane: un fedele lo abbatte con uno schiaffo, e la punizione cade su questo.
</p>

<p>
Dicono che tali atti villani sono inevitabili: certo furono o tentati o compiuti
anche in paesi ormai non nuovi alla rivoluzione. Appena all'arcivescovado
di Catania recentemente eretto, era nominato il padre Dusmet, dovette
uscire con una pastorale a calmar il popolo, indignato contro persone che
una notte deturparono le immagini pubbliche, collocate «quasi punti di
riposo dove il cuore faticato va cercare la pace, la luce, la consolazione ed
un po' di quella freschezza che non si trova nell'atmosfera soltanto degli uomini
e degli affari». A Comacchio il nuovo vescovo è festeggiato il giorno
dal popolo; la sera un altro popolo schiamazzante ne assale il palazzo.
A Trani un calzolajo insulta il vescovo che amministra la cresima: diciannove
padri di famiglia che ne mostrano indignazione son gettati in
carcere.
</p>

<p>
Udimmo testè come Napoli si segnalasse per quantità di preti, che menarono
moglie pur conservandosi sui benefizj, anche parrocchiali. Ivi più
che altrove fu esercitata la persecuzione ufficiale, distruggendo immagini, edicole
e croci, che ad esuberanza ornavano le vie; si proibì quanto metteano di
scenico nel culto quelle fantasie meridionali; se ne misurarono i gesti, i
rumori, le genuflessioni; poi nella persecuzione della legge Crispi si relegarono
a folla e incarcerarono i sacerdoti. Il cardinale Riario Sforza, ch'era
venerato come un san Carlo per l'immensa carità, mostrata principalmente
al tempo del cholera, quando dal diuturno esiglio potè tornare, ottenne
che le chiese, usurpate dai riti evangelici o amministrate da apostati, fossero
restituite al culto cattolico, il che diede occasione a solennità, berteggiate da
coloro che chiamano vulgo e lazzaroni quando manifesta i proprj sentimenti
quel popolo, di cui jeri avean esaltata la sovranità co' plebisciti; e che, come
dagli altri tiranni, così ripugna da quelli che lo obbligano a rinnegare la
sua coscienza e le sue abitudini.
</p>

<p>
E l'<i>Eco della verità</i> parla continuo di minaccie e dimostrazioni fatte
contro gli Evangelici, volendo con ciò farli compassionare come vittime,
mentre attesta che ripugnano al sentimento popolare, sicchè trovano bisogno
di provocare la forza contro i supposti persecutori. Chè veramente
ci corre fra il perseguitare e il non lasciarsi insultare; non lasciarsi dire
«Voi siete così scimuniti da credere... Voi villani continuate la buffonata
delle sagre»: il non lasciar vilipendere l'intera nazione, come si fa secondo
un patriotismo di moda<a class="tag" id="tag586" href="#note586">[586]</a>. Ma è doloroso il vedere l'Italia dilaniata
nell'intimità dei pensieri e de' sentimenti; e incamminarsi a barbarie
nuova per gli odj da cittadino a cittadino e per reciproche nimistanze.
Vero è che l'indignazione, ispirata sulle prime da questi insulti de' privati e
de' magistrati, vien dissipata dall'abitudine, a nulla avvezzandosi gli uomini
più presto che all'ingiustizia: quegli stessi che dapprima non sapeano parlarne
<span class="pagenum" id="Page_593">[593]</span>
che col labbro fremente, ora li scusano come colpa de' tempi, come
aberrazione politica, come conseguenza inevitabile de' cambiamenti odierni.
</p>

<p>
È questo l'effetto del giornalismo, che infatuato dalla propria inattaccabilità,
non ha più duopo nè di arte nè di verità, bastandogli d'abbassare
gli scritti a livello del lettore, anzichè rialzar la mente di questo, e di
usar una lanterna cieca che lascia vedere in una sola direzione. Come l'individuo
resta ora annichilato nel panteismo dello Stato, così l'aristocrazia
dell'ingegno nella trivialità, i libri nel diluvio de' giornali, dove s'affoga il
senso comune; lo spirito perde l'individuale libertà davanti all'audacia
surrogatasi all'autorità; l'esagerazione, che è il linguaggio delle società
scadenti, sopprime la verità ch'è il bisogno delle ordinate e rigenerantisi;
spacciando francamente la bugia che non inganna nessuno, neppure se
stessa: adoprando tutta l'arte della spudorata calunnia, dell'ipocrita ritrattazione,
della maligna interpretazione per iscassinare tutte le credenze; al
vizio accordando ogni perdono; alla virtù appena concedendo di scusarsi:
e a chi li confutasse apponendo di mancar della carità cristiana, di fallire
al precetto cristiano del soffrire e pregare.
</p>

<p>
Così, vuoti di carità perchè vuoti di fede, esercitano un'abilità senza
principj sopra una sincerità senza lumi, in un tempo dove il leggere è
divenuto un'infingardaggine mascherata. Ma troppo dell'indole loro fuggevole
e di circostanza tengono anche i tanti opuscoli venuti ad appoggio
dell'eresia; e dove la mancanza di calma attesta la mancanza di fiducia.
Lungo sarebbe l'annoverarli, e scegliendo fra' capi, ci troviamo costretti
registrarne uno, che altrove ponemmo fra i campioni della verità, Vincenzo
Gioberti. Per un tempo diede la parola all'Italia cattolica, sicchè
fu detto che i politici pareano seminaristi, guidati al passeggio da un teologo.
Ma già avvezzo a piegarsi secondo le circostanze, dacchè, ubbriacato
al vino della disobbedienza, smarrì il lume della verità che era sua passione,
s'implebejò in tempestose discussioni e in pagine violente, ove diede
sfoghi crudeli alla polemica personale, nel tempo stesso che dall'arsenale
teologico traeva projettili contro la Chiesa. Peggio comparve quando
un'amicizia più ammiratrice che prudente mandò in luce postumi lavori che
aveva appena abbozzati, oppure scritti, come sempre soleva, sotto all'impressione
del momento e all'ira degli acerbissimi disinganni che colpirono la sua
vasta superbia; scritti che probabilmente avrebbe o distrutti o corretti nei
giorni della riflessione; o dove, riferite objezioni di pretto razionalismo, si
riservava forse di rispondere, mentre ora parrebbero dottrine da lui concepite
e adottate. Più dunque che l'autore, son le opere stampate col nome
di lui che meritano riprovazione. Massimamente nella <i>Filosofia della Rivelazione</i>,
come credere che, tra splendide verità e un'insigne difesa del sopranaturale
e del miracolo, uscisse affatto dall'unità cattolica, professando che
molti precetti del Vangelo fossero meramente adatti al tempo: che i dogmi
<span class="pagenum" id="Page_594">[594]</span>
della predestinazione, del piccol numero degli eletti, dell'eternità delle pene,
del perfezionamento e della espiazione nell'altra vita sono assurdi (p. 342);
che la propaganda moderna dee essere principalmente laicale: che l'epoca
nostra si può definire la secolarizzazione intera dell'Evangelo? Il dire vi
siano tanti cattolicismi quanti gli spiriti umani è conseguenza di quell'altro
teorema che l'atto libero concretivo dell'individuo fonda con un <i>fiat</i> la sua
fede, e con essa fede il suo oggetto; crea a sè stesso la sua chiesa, il suo
Dio, il suo culto, il suo dogma (pag. 189); teoria troppo conosciuta di
Hegel, ch'egli forse intendeva confutare. In opposizione diametrale a' suoi
primi libri, insiste sulla decrepitezza del cattolicismo, in cui la mancanza
di vita è cento volte peggiore dell'eresia e dello scisma; tronco
morto che si sostiene pel suo proprio peso e per l'inerzia. Nella <i>Riforma
Cattolica della Chiesa</i> mette che il cattolicismo è ridotto immobile da
Roma, dalla disciplina ecclesiastica, dalla teologia, onde a volerlo svecchiare
bisogna riformar Roma, la disciplina, la teologia. È errore puerile
il volere che tal riforma venga da fuor della Chiesa, come con Montano e
Lutero; bensì è legittima quando venga da Gregorio VII o dal Concilio di
Trento. Pure, qualvolta non possa ottenersi dalla gerarchia, la procurino
sopragerarchicamente, non contragerarchicamente gl'ingegni cattolici, rivestiti
della dittatura ideale.
</p>

<p>
Questo surrogare l'autorità dell'individuo o dell'opinione a quella della
Chiesa, mena dritto allo scisma e alla protesta. E di fatto egli vede in Roma
mancare l'armonia dialettica; il temporale nuocere allo spirituale: ne critica
il governo civile, senza suggerire come renderlo perfetto; nè certo
diverrebbe tale coll'imitar qualsiasi degli odierni. Quanto all'ecclesiastico,
vorrebbe entrasse in una fase di larghezza teologica, di civiltà, di tolleranza,
e molte riforme suggerisce alcune buone, altre insensate come gli eroi di
Hugo: dividere i preti in sapienti e operanti, in celibi e no: abolire una
quantità di pratiche che fanno perdere il tempo; erigere atenei ecclesiastici,
dove e il vescovo e lo Stato istruissero; scegliere alle alte dignità
scrittori di opere insigni; disapprova le devozioni e le astinenze, dimenticando
che questa vita è preparazione ad una eterna. Così Kant, per paura
del misticismo, restringeasi a freddo stoicismo.
</p>

<p>
Se l'esempio suo mostra come il ricalcitrare contro il centro vivente dell'unità
cristiana basta per far discendere successivamente tutta la scala
della protesta, le varie proposizioni sue convincono quanto, anche astrattamente,
sia difficile e complesso il problema del principato temporale.
Dopo averlo ne' primi libri esaltato come necessario, benefico, insigne,
in questo della <i>Riforma</i>, ch'è de' più ostili, nel § II scrive che quel governo
«ha difetti ma è capace di miglioramento»: poi nel § XX che «nuoce all'Italia,
alla religione, alla indipendenza del papa» e quindi deve levarsi:
nel § LXXV pone che «l'odio e la mala contentezza de' popoli muove meno
<span class="pagenum" id="Page_595">[595]</span>
dal governo superiore del papa che dalla amministrazione de' prelati:
laonde, essendo il male non nel principio ma nella oligarchia pretesca, vi
rimedierebbe un sommo sacerdozio, governato per mezzo del laicato»: e
nel <span class="scp">LXXVIII</span>, che il diritto temporale di Roma è tanto oggi superfluo e dannoso,
quanto dianzi opportuno; tiara e scettro sono contrari e incompatibili.
Se nel <i>Rinnovamento</i> propone la spogliazione totale, nella <i>Riforma</i>
vuol «lasciargli solo Roma e le sue pendici», oppure al § <span class="scp">XC</span> limitavasi
alla «secolarizzazione del governo con istatuto rappresentativo».
</p>

<p>
Bisogna non avere mai scritto per non sapere come all'ultima ripulitura
si serbi il dare simetria e accordo; sicchè tali palmari contraddizioni noi
attribuiamo all'esser quelle carte nulla più che materiali da costruzione.
</p>

<p>
Anche quel poco che rimaneva di credenza e riti positivi sembrò soperchio
al genio negativo, che vuol unificare col ridurre la convivenza civile e domestica
a meri termini di natura, ponendo da banda ogni religione rivelata;
e s'annunziò a Milano una società de' <i>Liberi Pensatori</i>, imitazione (già s'intende)
d'una simile formatasi nel Belgio, secondo la quale la religione sarà
qual piacerà a ciascuno di farla: ognuno carezzerà le ipotesi che gli convengano.
E le ipotesi ch'essi vogliono imporre sono: — La forza non può comprendersi
fuor della materia; non può esserci stata una forza creatrice, onde
Dio non fu nè è creatore; non è forza regolatrice, onde non è potente; e
non può esser nè buono, nè giusto. Non avendo dunque alcun attributo,
non esiste, come non esisterebbe una pietra la quale non avesse nè volume,
nè forma, nè peso, nè altra proprietà.
</p>

<p>
Sono le note teorie di Bruno Baur, di Feuerbach, di Steiner, che diceano:
«Non solo non credo all'esistenza del soggetto divino, ma neppure
delle qualità divine, alla giustizia, all'amore, alla saviezza che altri immaginano
veder nell'uomo: una sola essenza reale vive: l'individuo nel godimento
o nel patimento suo egoistico».
</p>

<p>
Come programma d'azione i Liberi Pensatori adottano: «Non più prete
alla nostra morte, al nostro matrimonio, alla nascita de' nostri figliuoli». In
conseguenza fin povere giovinette morenti si videro dai genitori negata la
consolazione di spirare con Cristo sulle labbra; i padri non presentano i
loro neonati al parroco; ai fanciulli non istillano veruna idea superiore
alla materia.
</p>

<p>
Vollero esplicare maggiormente il loro teorema quelli di Siena, il cui
manifesto, in ciò che concerne la costituzione civile, porta:
</p>

<p>
«La società democratica dei Liberi Pensatori procurerà diffondere nelle
menti di tutti, ed in ispecial modo della gioventù, i veri principj della
<i>sana morale</i>, scevre da ogni misticismo religioso, libera da ogni legge
di qualsiasi setta religiosa, e regolata solo dalla ragione e dalla coscienza.
</p>

<p>
«Dimostrerà che al trionfo della sana morale è indispensabile la più
estesa educazione delle masse, che deve necessariamente affidarsi ai Liberi
Pensatori.
</p>

<p>
<span class="pagenum" id="Page_596">[596]</span>
«Farà conoscere essere unico inciampo al trionfo della sana morale il
dominio che tuttora si esercita sulle coscienze dalle sette religiose, e perciò
aversi a distruggere questa preponderanza spirituale, dovendo ogni cittadino
rimaner libero nel santuario della propria coscienza.
</p>

<p>
«Informerà tutti dei diritti che ciascun cittadino può e deve avere, quali
sono: libertà di coscienza e di culto, inviolabilità di persona e di domicilio,
libero diritto d'associazione, istruzione gratuita ed obbligatoria, suffragio
universale, stampa libera, armamento nazionale.
</p>

<p>
«La società, forte dei diritti naturali civili, politici, sociali, riconosciuti e
garantiti pur dalle leggi, intende operare energicamente, e disporre di
tutti quei mezzi che troverà convenienti e sicuri a raggiungere l'alto suo
fine, che è il ristabilimento del progresso morale, politico, sociale; mezzo
unico a pervenire all'umana rigenerazione».
</p>

<p>
Non si tratta dunque più di rivestire l'incredulità con formole mistiche,
siccome in Fourier o Saint-Simon, o di relegar Dio di là dalle latitudini
accessibili alla conoscenza; ma gli si intima «Vattene dal tuo regno»: si
nega la coscienza: riguardansi come quistioni oziose l'anima o l'immortalità,
come ipotesi per lo meno superflua la creazione; è l'ironia succeduta
all'oltraggio; è la comodità del non credere senza tampoco esaminare, eppure
straziar di sarcasmi chi pensa altrimenti; a un popolo soffrente non
parlar più d'un padre e d'un giudice, e alla sociabilità, alla simpatia, alla
solidarietà affidar l'incarico d'asciugare tutte le lacrime; e far sottoscrivere
di non tornare neppure in morte alla religione di nostra madre, della
nostra famiglia.
</p>

<p>
Noi cattolici siam fortunati di essere costretti a difendere ciò che v'ha
di grande, di sacro, di nobile: ma il fatto spiacque anche agli Evangelici,
e da Milano scriveasi all'<i>Eco</i> di Firenze: «Alcuni corrispondenti di giornali
religiosi avevano fatto credere in Inghilterra che la società dei Liberi
Pensatori avesse posto salde radici in Italia, e Milano ne fosse il centro,
dove contasse sessanta mila adepti. I nostri fratelli d'Inghilterra nol credano.
È vero che s'invitò il pubblico alle adunanze, si cominciò a discutere
lo statuto; ma quando si giunse all'articolo, che obbliga i socj a
rifiutare in qualunque circostanza l'opera di qualsiasi ministro di religione,
i pochi intervenuti compresero che si volevano Liberi Pensatori
schiavi dello statuto, e lo combatterono, e lasciarono l'adunanza dicendo
che ognuno è libero pensatore in casa propria, si cesserebbe di esserlo
divenendo membri di una società, e giurando osservarne lo statuto».
</p>

<p>
Per verità il Caraibo è libero pensatore quanto cotesti; nè noi crediamo
miglior pensatore un di costoro che Vico e Galileo, che Dante e Manzoni,
che Gerdil e Rosmini. Perchè libero, io credo ai dogmi: ho studiato almen
quanto voi; e il mio libero pensiero mi portò a repudiare un materialismo
che non vuol solo corrompere, ma sedurre; un despotismo che dice alla
<span class="pagenum" id="Page_597">[597]</span>
coscienza «Taci»: un'idolatria della forza che fa esecrare la debolezza e la
carità; mi portò ad aderire al cattolicismo che non ammette una verità se
non dopo accertato ch'essa viene da Dio; quel Dio che, secondo una bella
espressione della Scrittura, confidò a ciascuno la cura del suo prossimo.
</p>

<p>
Fuor d'Italia, gli stessi Protestanti adoprarono le armi loro per combattere
il materialismo e il razionalismo, al quale già Bossuet avea previsto che
doveva riuscire inevitabilmente la Riforma. Guizot considera il cristianesimo
siccome concezione di filosofia divina, che la ragion pura ha diritto
di svolgere dalle credenze definite, le quali sono imposte alla coscienza dei
fedeli, e particolarmente dalla autorità pastorale che le insegna, le trasmette
e le perpetua. Ma i nostri riformati o discutono ancora della giustificazione
con Lutero, o col Vergerio rinfacciano alla Chiesa i suoi traviamenti,
o con Voltaire ghignano di ciò che ha di più serio l'umanità. Dai giornali
non solo, ma dalle cattedre stipendiate si intima a gran voce che le religioni
son buone pel vulgo, acciocchè non veda nulla e soffra tutto: pei pensatori
sono anticaglie da museo; doversi dare ascolto alla ragion sola, alla
ragion pura. Che importa qual idea uno si formi dell'essenza e attività
di Dio, del come il mondo esiste? È l'uomo, che, pensando, fece Iddio,
questo nome che designa un'ipotesi: l'umanità è uno spettacolo, di cui lo
spettatore compone il dramma. La spontaneità creò i miti, poi le legende;
ora la riflessione le riconduce all'arte, e piacesi decomporre queste affettuose
illusioni. Che è mai la Bibbia se non una bella poesia orientale?
</p>

<p>
I nostri, incapaci di creare, van dietro ai Tedeschi, nei quali le condizioni
d'ogni ricerca feconda, cioè ostinazione al lavoro e passione della
verità, son guaste da due difetti, cioè presunzione di sè e sprezzo degli
altri; onde riescono stitici nell'ammettere le prove di ciò che è, e temerarj
nel ricostruire ciò che dovrebb'essere. Per loro la critica, non più
ristretta nell'antico senso di esame e valutazione d'opere d'arte, è il titolo
d'una classe di filosofi, i quali, sotto il nome di Kant e di Hegel, rinnovano
la formola dell'antico nostro Protagora, l'uomo esser la misura del
tutto: tutto da lui comincia e in lui finisce: colle sue idee crea il mondo e
Dio: colla sua potenza modifica gli esseri, inventa la società e il diritto
e la giustizia: le modifica col continuo e indefettibile progresso; non muore
mai, ma la materia di cui è composto si organizza in altre forme: non s'investighino
le cause: non si dà assoluto: noi non conosciamo che il fenomeno:
ogni verità è relativa; non v'è massime ma solo opinioni, le quali
si completano mediante le loro antitesi: bando alla metafisica, all'ideale:
solo storia e fisica e meri fatti, sui quali dobbiamo non ragionare ma osservare,
non aver ammirazione ma curiosità. Non tenere per vero se non ciò
ch'è dimostrato dalla tua ragione: di tutto cerca il perchè e il come, e
vedrai che nulla vi è sopra della materia, della forma inintelligente.
</p>

<p>
Con questo grido di emancipazione, d'indipendenza, s'accordano le scuole
<span class="pagenum" id="Page_598">[598]</span>
filosofiche nel toglier la distinzione fra il sensibile e il soprasensibile, confondendoli
nell'unità della sostanza che tutto fa da sè; nello spiegar l'uomo
senza il governo della providenza. V'è chi crede che nessuno mai abusasse
tanto della parola quanto Hegel, e la travolgesse al suo senso, avendo dottrine
ardite e linguaggio ritenuto, sopprimendo le cose e ritenendo i nomi,
pensando altrimenti da noi, e affettando parlar come noi. Egli insegna
l'identità del no col sì<a class="tag" id="tag587" href="#note587">[587]</a>, per atto del pensiero crearsi il me ed il non me,
e fin la morale e la religione, sicchè l'uomo è Dio a sè, è la legge stessa:
società, patria, mondo, devono servire a lui; diritto e dovere più non sono
che un calcolo di tornaconto. Di queste dottrine erasi fatto campione il professore
Vera, e perciò venne chiamato dal Governo a impiantarle nelle
scuole di Milano e di Napoli.
</p>

<p>
Non crediamo noi a chi ha gran scienza e forte telescopio esistere stelle
invisibili? Disapprovando le oziose disquisizioni, il Vico avea detto la filosofia
esser data «per intendere il vero e il degno di quel che dee l'uomo in
vita operare»; e, a differenza dei tanti, rivolti solo ad esagerare la degradazione,
sostenne che «la filosofia, per giovare al genere umano, dee
sollevare e reggere l'uomo caduto e debole, non convellergli la natura, nè
abbandonarlo nella sua corruzione»<a class="tag" id="tag588" href="#note588">[588]</a>.
</p>

<p>
E appunto i Tedeschi applicarono man mano i sistemi delle loro scuole
alle origini del cristianesimo, ossia al valore storico de' libri sacri. Il protestantismo
per abbattere l'autorità della Chiesa avea cresciuto l'autorità della
Scrittura, ma la disarmava isolandola dall'interprete vero: oltre che il canone
e l'ispirazione de' libri santi riposano sulla garanzia dell'insegnamento
tradizionale. Samler, poi dietro a lui Eichhorn dissero che Cristo e gli apostoli
dovettero acconciarsi alle opinioni correnti, e interpretare al modo che dagli
Ebrei usavasi allora, il proprio pensiero mascherando per non urtare i pregiudizj.
Or come distinguere il pensier vero di Cristo da quel miscuglio?
Samler suggerisce a tal uopo il Talmud, gli scritti di Filone, gli apocrifi
del Vecchio Testamento: Eichhorn trova più giusto il chiedere tal discernimento
dalla sola ragione; ciò che non può ridursi alle leggi immutabili
dello spirito umano è concessione ai pregiudizj giudaici. Con questa <i>interpretazione
morale</i> uniformavasi a Kant, pel quale la religione non è che il
complesso delle regole universali della morale. Da qui partendo, gli elementi
storici poco importano; non si badi a critica o esegesi; la morale è indipendente
dai fatti, siano miracolosi o no, reali o immaginati.
</p>

<p>
A tale teorica s'adatta Paulus, francamente mettendo Cristo e gli Apostoli
sotto l'influsso delle idee popolari: pure annette qualche importanza agli avvenimenti,
spiegandoli al suo modo, e i miracoli riducendo a fatti naturali,
mal compresi dall'ignoranza o dall'entusiasmo. Di tali interpretazioni
arbitrarie non contento, Strauss risolve il racconto evangelico in una
leggenda, Cristo in un mito. Da tutti risultava che gli scritti evangelici non
<span class="pagenum" id="Page_599">[599]</span>
appartengono nè agli autori nè ai tempi a cui sono attribuiti, ma vennero
successivamente alterati in guisa, che a fatica vi si discerne qualche traccia
della primitiva redazione.
</p>

<p>
Ecco aperto campo vastissimo alla critica, e Baur e la scuola di Tubinga
v'applicarono l'ingegno, l'erudizione, la fantasia, formando cento sistemi
diversi, e tutti provati egualmente. I primi apostoli non sarebbero stati che
una setta giudaica fin quando Paolo (personaggio più grande di Cristo) proclamò
l'universalità della redenzione e l'emancipazione della coscienza
dalla legge cerimoniale. I tre Evangeli sinoptici e gli Atti degli apostoli
sarebbero scritture o fatte o rimpastate all'occasione del conflitto che nacque
fra i primi cristiani ebraizzanti e Paolo, dalla cui tarda conciliazione venne
la Chiesa cattolica, che conservò il doppio carattere dei due partiti. Lo spiritualismo
rivalse al tempo della Riforma: oggi si compie l'emancipazione
del pensiero religioso, spezzando le forme antiquate per ridestare il cristianesimo
in ispirito e verità.
</p>

<p>
Nella primitiva Chiesa, Cristo passava per un uomo potente in parole e
in opere, eletto da Dio, colmo dei doni dello Spirito Santo. Solo a mezzo
del II secolo si desunse dai Neoplatonici l'idea del Verbo, associandola a
quella del Messia, e all'unione morale surrogando la ipostatica; allora si
scrissero l'evangelo di san Giovanni<a class="tag" id="tag589" href="#note589">[589]</a>, le epistole agli Efesi, ai Colossensi,
agli Ebrei.
</p>

<p>
Seguendo questi dotti, si vedrebbe donde attinse a poca fatica Renan,
che col lenocinio retorico rese interessante il suo romanzo, quasi come la
<i>Capanna dello zio Tom</i>, e per altrettanto tempo. Di confutarlo non han bisogno
i Cattolici, perocchè essi non credono che sulla sola Scrittura sia fondata
la verità storica e morale del Cristo. Un libro di frammenti sconnessi,
fatti in diversi tempi, da persone diverse e senza concerto, sotto circostanze
speciali, che offre principj ma non isviluppati, non sempre chiari, non
coordinati, alcune cose tacendo, altre appena indicando o con simboli e
parabole e allusioni, basterebbe egli qual codice della più estesa e incivilita
società? potrebbe darsi alla plebe cristiana come norma delle credenze e della
condotta?
</p>

<p>
Ma Cristo nella coscienza della sua Chiesa ne scrisse il compimento senza
ambagi, senza lacune, collo sviluppo delle teoriche e delle applicazioni, col
pieno accordo dell'insieme e delle parti. Or che critica è cotesta che, nell'interpretare
quel libro, rifiuta un sì valido ajuto? perchè vuol ricostituire
tutta la dottrina del cristianesimo senza tener conto dell'ulteriore svolgimento
del pensiero cristiano? Come chiamasi indipendente, se muove da
un pregiudizio, dalla negazione del sopranaturale? Così, non argomentando
ma fantasticando, il Dio personale, creatore, redentore è fotografato in
una camera oscura, sotto le varie pose dategli dall'artista; ed ora è il
fatale assoluto di Spinosa, ora il me di Fichte, ora l'identità di Schelling,
<span class="pagenum" id="Page_600">[600]</span>
or l'idea di Hegel, or il mito di Strauss, ora il galileo di Renan, ora l'umanità
di Littré, ora la giustizia di Proudhon.
</p>

<p>
Dovevamo toccare di ciò perchè qui pure, se non si inventano, si spacciano
simili dottrine ai giovani, che ostentano poi un'incredulità, non derivata
da forti ricerche, ma cominciata a vent'anni, nelle passioni e nell'ignoranza,
e che rinega le verità della fede o della metafisica perchè non hanno
l'evidenza di quelle della chimica e della geometria. Ma se vogliono accettare
ciò solo che s'intende, non comprendono che novanta su cento uomini
non si capacitano come l'uomo possa star sulla terra mentre gira?
</p>

<p>
Siccome alla ragione antica, la quale poneva come primo assioma che
una cosa non può essere e non essere contemporaneamente, si sostituì la
nuova che asserisce l'identità del sì e del no, così al diritto antico ed
eterno, fondato sulla ragione, sulla giustizia, sui patti, surrogossene un
nuovo, che ebbe acoliti e predicatori, ma non ancora una teoria nè una
sanzione, se non quella dei fatti compiuti, vale a dire che ciò che riuscì
è bene.
</p>

<p>
Così negli atti non meno che nella scienza viene a impiantarsi lo scetticismo,
che proviene dall'osservar le cose da un punto sconnesso, veder le
sole particolarità, percorrere una quantità di oggetti senza approfondirne
nessuno, senza ordine e serietà, senza l'energia che raccoglie, avvicina,
riassume, conchiude. Un tale scetticismo non può esercitar la critica, poichè
cerca le objezioni e le difficoltà, non mai la soluzione, manca di quell'elevazione
ingenua che indaga la verità per se stessa, e vi trova l'appagamento.
Alcuni affettano d'investigare nell'avvenire le verità che da <span class="scp">XVIII</span> secoli son
divenute patrimonio della civiltà cristiana, mentre non si avrebbe che a
difenderle, chiarirne l'intelligenza, assodarne le fondamenta. Ma caduti in
un'incredulità che diventa il loro castigo dopo essere stata la loro colpa,
mostrano più sempre l'impossibilità di separar il problema filosofico dal religioso,
dovendo per sincerità confessare l'insufficienza delle soluzioni scientifiche,
e per superbia ricusare di rimontar il corso del razionalismo. Resta
dunque solo l'idolatria di se stesso: egoismo dell'intelletto che genera il
razionalismo; egoismo della memoria che ripudia gli elementi tradizionali;
egoismo della fantasia che affoga nel realismo le arti belle; egoismo della
volontà che traducesi nella morale indipendente; egoismo della civiltà che
vuol separare lo Stato dalla Chiesa, e proclama il non intervento, cioè l'indifferenza
all'ingiustizia, l'opposto alla solidarietà di tutte le nazioni civili
nel difendere l'ordine, la proprietà, le tradizioni.
</p>

<p>
Il dubbio universale, lo scetticismo scientifico, la negazione di quanto
non si vede e si tocca, sono l'insegnamento di Giuseppe Ferrari milanese.
Non ammettendo stabilità di fede o di dinastie, neppur di grammatica o
retorica, predica la legge agraria; fuor del mondo fenomenale la scienza
umana non riconoscere che il nulla: essere è parere; pregiudizio l'idea
<span class="pagenum" id="Page_601">[601]</span>
della causalità; vanno abbattuti il Dio personale e il Cristo; «L'uomo
è il solo Dio dell'uomo, e questo Dio risiede nella nostra vita — L'errore
è sempre immanente nel nostro pensiero — La fede in Dio è l'errore
più primitivo, più naturale del genere umano — La logica rende impossibili,
come la natura, così il dovere e gl'interessi: se la logica esiste tutto
deve perire — La critica ci lega alla terra, e ci vieta d'uscirne — La ragione
non ha nulla a cercare, nulla ad apprendere di là dell'apparenza — L'interesse
misura la morale — La ragione sta serva all'istinto, e il suo vantato
regno si riduce ad una chimera della metafisica — Ardirete negar la ragione
alle bestie? esse hanno tutte le nozioni che i razionalisti credono riservate
all'uomo — Non abbisogna alcuna voce soprannaturale per insegnarci che i
frutti della terra debbono nutrirci, e che la donna ci chiama all'opera
dell'amore».
</p>

<p>
Per lui «la santa irreligione» è l'unico mezzo di liberar l'Italia; «non
dimenticando un solo momento che il nostro capital nemico è il papa, che il
papa è nemico eterno del genere umano, e la rivoluzione deve balzar dal
trono il Cristo, congedare i santi, rinnovare il calendario»; senza ipocrisie
annunzia che «emancipare l'Italia è distruggere la cristianità; è un abbattere
i due poteri imperiale e papale in tutta quanta Europa»; vorrebbe
imitati gli Stati Uniti, dove ogni uomo è a se stesso pontefice e imperatore,
e dove i Mormoni si propagano come i Buddisti<a class="tag" id="tag590" href="#note590">[590]</a>.
</p>

<p>
«La rivoluzione non è che la guerra contro Cristo e contro Cesare... Non
equivoci, non incertezze o confuse dottrine semi-cattoliche, semi-cristiane,
semi-pontificali. Adori pure ciascuno in casa propria i suoi idoli, i suoi
penati: la religione della rivoluzione è quella che divinizza l'uomo, la sua
ragione, i suoi diritti, disconosciuti, insultati dalla Chiesa... L'Europa ha
intimato a Roma una guerra di religione, nè potremo avanzare d'un passo
senza rovesciare la croce». La stessa guerra egli vuole intentata ai principi,
perocchè «chi lavora pel re lavora per la ristaurazione della Chiesa: Cristo,
Cesare, il papa, l'imperatore, ecco le quattro pietre sepolcrali della libertà
italiana... Ultimo termine del progresso la legge agraria e l'irreligione, cioè
la progressiva propagazione della scienza che si sostituisca alle favole del
culto e alle contraddizioni fatali della metafisica» (<i>Della Federazione
Italiana</i>).
</p>

<p>
A queste idee, manifestate esplicitamente nella <i>Federazione repubblicana</i>
e nella <i>Filosofia della Rivoluzione</i>, come d'uomo che «con rara profondità
annienta i sistemi vani ed assurdi della metafisica teologica, e stabilisce i
veri principj del naturalismo razionale» applaude il curato Cristoforo Bonavino
da Pegli<a class="tag" id="tag591" href="#note591">[591]</a>, del quale, come già femmo dell'Ochino, del Vergerio,
di altri, riferiremo la conversione colle parole sue stesse nella <i>Filosofia
delle scuole italiane</i>:
</p>

<p>
«Le opinioni che oggi professo non sono quelle a cui venni educato: nè
però si possono attribuire alla forza delle abitudini, o all'effetto di pregiudizj.
Ho passato l'adolescenza e la gioventù sotto la disciplina del collegio,
o del seminario, la quale trovò sempre in me un allievo non solo docile,
ma affezionato e devoto fino allo scrupolo ed alla passione. I miei poveri
studj di letteratura, di filosofia, e di teologia non uscirono mai dal cerchio
della più pura e gelosa ortodossia romana; i miei prediletti maestri furono
i santi, e in capo a tutti Tommaso d'Aquino e Alfonso de' Liguori.
Due soli affetti governarono quel periodo della mia vita; lo studio e la
pietà: e fino all'età di ventitrè anni, in cui venni ordinato sacerdote, io
non ebbi altra occupazione, non gustai altro piacere che la lettura e la
preghiera. Dirò tutto in una parola; se non era la prudente fermezza di
un padre amatissimo, io sarei entrato, come avea già meco stesso risoluto,
nella Compagnia di Gesù, unico instituto dove mi parea più facile di poter
<span class="pagenum" id="Page_602">[602]</span>
saziare la mia brama di sapere con lo studio, e il mio zelo di faticare per
Dio colle missioni. Così la primavera della mia vita non conobbe altre
gioje che quelle del sacrifizio e del terrore, e non assaggiò altre delizie che
quelle dell'orazione e della penitenza. La mia fede avea serbato tutta la
semplicità, il candore e l'abbandono dell'infanzia; e sol chi ne ha fatto
in sè medesimo l'esperienza può intendere quella misteriosa condizione di
un cuore, che a forza di virtù smarrisce la coscienza, per fervore di pietà
rinega la ragione, e per amor di Dio volontariamente delira! Ma il sacerdozio
fu per me l'alba di una nuova esistenza; e il primo raggio di luce mi
balenò alla mente dal confessionale.»
</p>

<p>
«Al primo contatto dell'anima mia con la realtà della vita umana; a
quella storia di miserie e di dolori, che l'uomo e la donna del popolo venivano
a deporre piangendo, tremando, nel mio seno, io cominciai a sentire
una repugnanza fra la dottrina morale delle scuole, e la voce intima
delle coscienze. Indi i primi assalti del dubbio. A tranquillare l'animo
mio ripresi adunque lo studio e l'esame de' principi teologici che io avea
tenuto sempre in conto di verità eterne ed assolute. Allora per la prima
volta io m'avvidi che i miei studi erano stati diretti, non dallo spirito
della verità ma da quello di setta; e quando io credeva di averli compiti,
m'accôrsi ch'era tempo e faceva mestieri ricominciarli. Non esitai un
istante. Un nuovo mondo, ancora in confuso, mi s'apriva allo sguardo;
ed un segreto presentimento m'avvertiva, che dietro alle quistioni sulla
morale gesuitica sorgevano altre quistioni ben più gravi ed importanti, e
sotto i casi di coscienza celavasi tutto il sistema della religione, della
scienza, della società e della vita. E non esitai un istante. Quasi per
istinto giudicai che la via, per cui mi incamminava, non poteva essere di
quelle che guidano agli impieghi, agli onori; ed io incontanente di buon
grado rinunciai a quelli che m'erano stati già conferiti; fermai tra me
stesso di tenermi in una condizione affatto privata e indipendente...»
</p>

<p>
«Ripigliai pertanto il corso de' miei studj; e dalla morale dovetti bentosto
passare alla dogmatica; indi alla storia, e di mano mano alla letteratura,
alla pedagogia, alla filosofia, alla politica. Questo lavoro, che produsse una
rivoluzione profonda e incancellabile in tutto l'essere mio, fu da prima
una lotta tremenda contro me stesso, contro le credenze succhiate dal materno
seno e attinte da venerato labbro, contro gl'insegnamenti della
scuola, contro gli anatemi della Chiesa, contro i solismi dell'amor proprio,
contro le seduzioni della paura, lotta che costò lagrime di sangue al mio
cuore, il quale la intraprese, la sostenne, la vinse da se solo, nel segreto
della coscienza, senz'altro testimonio, consigliere o giudice che Dio; lotta,
che ogni giorno ad una ad una mi strappava dall'anima quelle convinzioni,
ch'io avea sinora professato con tutto l'entusiasmo d'una fede pura ed illibata,
a cui per voto avea consacrato il fiore della mia giovinezza, in cui
<span class="pagenum" id="Page_603">[603]</span>
avea riposto le delizie più care, le illusioni più nobili, le speranze più
dolci della mia vita.
</p>

<p>
«Ma dopo aver esaminato le dottrine delle varie scuole cattoliche, mi
son rivolto ai principj dei Giansenisti; poi ho consultato i sistemi dei Protestanti,
interrogato la filosofia del secolo scorso, ponderato i lavori della
critica moderna intorno ai simboli religiosi; e la prima conclusione certa,
inconcussa, irrepugnabile, in cui la mente mia trovò il suo punto d'appoggio,
fu questa, che il criterio supremo d'ogni verità risiede nella ragione.
Stabilito questo principio, la mia emancipazione intellettuale e morale
fu compiuta. Con esso pervenni immediatamente alla negazione di ogni
ordine sovranaturale, d'ogni teologia positiva, d'ogni autorità teocratica,
d'ogni rivelazione divina; esso mi scoprì la legge universale di progresso
perpetuo e di transformazione successiva, che dirige la vita del mondo
fisico e morale, degli esseri e delle idee, della natura, e della scienza, della
civiltà e della religione; e in esso rinvenni quell'armonia dell'intelletto
col cuore, che indarno io avea cercato in qualunque altro sistema. Quindi
riebbi la pace dell'anima, pace profonda e imperturbabile, che deriva
dalla libera contemplazione del vero, dal sentimento della dignità umana
dalla conoscenza comechè imperfetta delle leggi dell'universo e dell'umanità,
dall'amore disinteressato del bene, dal rispetto spontaneo degli altrui
diritti, dall'osservanza volonterosa de' proprj doveri. Così ho sperimentato
in me stesso e la vantata felicità del credente, e la pretesa disperazione
dell'incredulo; ho provato le consolazioni, e le dolcezze, che ne
procura il misticismo, e la filosofia, la Chiesa e l'umanità; E se per giungere
a questa meta ho dovuto soffrire, di chi è la colpa? Non è tutta di
coloro che pervertono l'intelletto co' pregiudizj, e la coscienza colle superstizioni?
Di coloro che sconvolgono la fantasia con lo spettro del demonio
e dell'inferno? Di coloro che presentano il dubbio come un delitto,
e l'uso della ragione come un sacrilegio? Di coloro che hanno gettato la
nostra società in tale abisso di fanatismo e d'ipocrisia, che altri non
possa esprimere le sue opinioni, comunicarle a' suoi amici, discuterle,
professarle, senza porre a repentaglio l'onore, il credito, l'officio, la sicurezza,
la sussistenza di sè e de' suoi cari?<a class="tag" id="tag592" href="#note592">[592]</a>»
</p>

<p>
Parole simili avevamo udite dal Geoffroy quando diceva non poter sopportare
l'incertezza sull'enigma della destinazione umana, e mancandogli
la fede per risolverlo, aver cercato la luce della ragione per declinarlo.
Come meglio potrebbesi rivelare il desiderio sterile di trovar la certezza,
partendo dall'incredulità? E a tal punto si trovano gl'increduli intelligenti,
che per ciò desiderano la disputa coi Cattolici, locchè non avviene a chi
tiene una fede solida e assoluta, nè al pio che s'allieta quando gli è detto,
<i>Riposiamo nella casa del Signore</i><a class="tag" id="tag593" href="#note593">[593]</a>.
</p>

<p>
Il Bonavino, adottato il pseudonimo di Ausonio Franchi e irato alla Chiesa
<span class="pagenum" id="Page_604">[604]</span>
che abbandonò, combatte «la filosofia che educa ancora al sofisma e all'assurdo
la gioventù delle scuole italiane, e la religione che ancor mantiene in servaggio
i popoli del secolo <span class="scp">XIX</span>»; confuta la teologia positiva; dissuade dall'indietreggiare
fino a Lutero, e dall'accettare la Bibbia e l'assurdo dei misteri
e il culto d'un Dio incarnato: la teorica d'un Dio personale e creatore esser
infetta d'antropomorfismo e contraddizioni, nè potersi di Dio avere alcun
concetto razionale; donde resta provato che la religione nostra è falsa, e il
cattolicismo è contrario ad ogni libertà, ed ormai non è tenuto che da pochissimi<a class="tag" id="tag594" href="#note594">[594]</a>:
poli delle nazioni moderne sono la scienza e la libertà, le quali
non può l'Italia acquistare se non rinunziando alle idee filosofiche e religiose
del medioevo: ond'egli, come l'antico Lucrezio, s'accinge a «svincolar
gli animi dal giogo d'una fede cieca, immobile, misteriosa», per trarli alla
«ragione, unico criterio del vero».
</p>

<p>
Negato ogni ordine sopranaturale, ogni autorità teocratica, mette come
legge universale il continuo progresso e la successiva trasformazione. Il
Dio d'un'epoca è sempre falso per rispetto ad un'altra più colta. — Dio del
secolo nostro è la scienza. — Dio non lo pensiamo in quanto esiste, ma
esiste in quanto lo pensiamo. — Il Dio di ciascuno è la personificazione del
proprio ideale: onde tutte le variazioni che succedono in questo avvengono
in quello. — Dio, providenza, natura è tutt'uno. — Nelle credenze occorre
un'affermazione, ma è affermazione di una possibilità, non d'una realtà. — Sarebbe
tempo di finirla con tante pie favole circa la natura di Dio, le
sue persone, le sue idee, i suoi amori, i suoi voleri, i suoi atti. Il criticismo
ha dimostrato che le essenze e le sostanze ci sono affatto sconosciute e
inconoscibili. Gli uomini civili del secolo XIX non sono disposti a credere se
non quello che intendono. — De' suoi futuri destini l'uomo non ha, e non
può avere alcuna conoscenza certa e positiva: la vita avvenire, agli occhi
della ragione, è un vago presentimento, un'aspirazione ideale, una certezza
istintiva, ma non una teoria<a class="tag" id="tag595" href="#note595">[595]</a>. «Quel desiderio che per se stesso vi pare
disordine e tormento, è insomma il carattere più nobile e sublime dell'uomo:
giacchè, se gli togliete l'aspirazione all'infinito, voi lo disgradate,
distruggete l'uomo per farne un bruto. Lo stimolo incessante di un bisogno
che non sarà mai appagato ed estinto, è ciò che costituisce la vera
grandezza e dignità dell'uomo ciò che lo rende educabile, perfettibile e
progressivo senza fine».
</p>

<p>
E poichè può far senza della religione chi riesca a contenere la propria
ragione dentro i limiti precisi della conoscenza scientifica, e interdica a
se stesso ogni ricerca, ogni aspirazione ulteriore, vuole che gli Italiani
siano «onesti senza temer inferno o sperare paradiso, generosi senza essere
nè cattolici, nè cristiani, nè ebrei».
</p>

<p>
Calcando le orme di Ausonio Franchi, «suo generoso amico ed insigne
maestro... inesorabile ed irresistibile critico», il Lazzarini trova strano che
<span class="pagenum" id="Page_605">[605]</span>
l'anima, conservando le sue condizioni di ente finito e personale dopo la
morte, possa godere o soffrire in Dio ch'è infinito. Riconoscendo che «il
razionalismo teorico si argomenta di abbattere ogni tempio, di estirpare ogni
culto, predica la religione della natura e la scienza dell'umanità; esorta la
fede a non ispirare nei petti umani che virtù cittadine del mondo: perchè
sdegna conservare e correggere, e tende implacato a sconvolgere e distruggere»,
egli si astiene «da ogni discussione circa la convenienza di un tal
programma». Pur confessa che si lascia indietro mille miglia la teorica
della ragion pura, la filosofia gallo-eccletica, la teologia dogmatico-razionale,
il sistema dell'umana infallibilità. Secondo lui, non è vero che il fatalismo
induca gli animi all'apatia ed all'inazione. L'idea del libero arbitrio è l'idea
d'un potere che non ha nè può aver limiti: ove pertanto esistesse nell'uomo
questa <i>esecrabile</i> strapotenza, egli rimarrebbe sempre tal quale sarebbe
nato, impassibile, inalterabile. Costui confida nel progresso civile, e ha
«salda speranza che due religioni debbano costituirsi amiche, l'una terrestre
e l'altra celeste». Io nol giudico perchè non lo capisco.
</p>

<p>
Nè sono a tacere i fisiologi e naturalisti. Cabanis, trasformando anche
la politica in fisiologia, introdusse la parola razza, così poco precisa, e che
divide i popoli nell'egoismo, invece di unirli nella giustizia e nell'incivilimento.
Da noi il Gioja, il Lallebasque, Pasquale Borelli, e pochi altri
teorizzarono la filosofia della materia con dottrine che si scusano sol perchè
furono seguìte da ben peggiori. Perocchè dappoi affinato l'ingegno ad
escludere Dio dalla creazione, si suppose una primitiva molecola o cellula
che per un'«agglutinazione continuata migliaja di migliaja di secoli»,
diventa natura, poi uomo, poi Dio: è la scimmia che progredì in uomo, come
l'uomo progredirà in animale più perfetto: oggi medesimo la materia organica
può animalizzarsi. Anima è un nome che anatomicamente esprime
il complesso delle facoltà del cervello e del midollo spinale; fisiologicamente,
il complesso delle funzioni della sensibilità encefalica, cioè la percezione
degli oggetti sì esterni che interni; la somma de' bisogni e delle tendenze
che servono a conservar l'individuo e la specie, e a metterlo in relazione
cogli altri esseri; e le facoltà che compongono l'intelletto e la volontà; il
potere di muover il sistema muscolare, e d'operar per esso sul mondo esteriore.
Nelle nostre Università Moleschott insegna «il pensiero, la volontà,
le azioni dell'uomo essere nell'animale un prodotto della naturale necessità»<a class="tag" id="tag596" href="#note596">[596]</a>.
Così il materialismo s'insinua anche nella scienza che più s'accosta
ai dolori dell'umanità, e procede fino alle conseguenze che l'ignoranza
vorrebbe trarre dall'uomo fossile e dalle abitazioni lacustri.
</p>

<p>
Queste dottrine dicono i dotti esser rattacconature di antiche o plagio
di straniere; dicono i savj che, mentre mirano a far una rivoluzione,
non arrivano che a fare uno scandalo; dicono gli artisti ch'è prodigiosa
fatuità l'emettere con pretenziosa serietà idee assurde e stantie. Certo
<span class="pagenum" id="Page_606">[606]</span>
è orgoglio, cioè la meno filosofica delle passioni, il dire «Non è possibile
la tal cosa perchè io non la intendo». O forse non s'appoggia a un atto di
fede anche la vita intellettuale? e nello stesso ordine naturale si può dimostrare
la veracità dell'intelligenza altrimenti che per l'intelligenza? Bensì è
comodo quanto facile il sottomettersi solo al proprio talento, credere unico
Dio l'uomo, unica potenza il numero, unica legge l'istinto, unico intento il
godere finchè si può, e nell'accidia e nella voluttà stordirsi finchè il corpo
si dissolva ne' chimici componenti.
</p>

<p>
Questi scrittori noi vorremmo poter combattere senza ferirli; tanto ci
cale della concordia e di dar l'esempio d'un rispetto di cui non attendiamo
il ricambio. Ma potremmo non indicarli ai nostri lettori? Soffogarli nella
cospirazione del silenzio, come essi fanno di noi, non è possibile, giacchè
quel ch'è mostruoso, che esce dalle leggi normali, dal senso comune eccita
naturalmente l'attenzione e attira gli animi; nè di loro può dirsi, «Perdona
perchè non san quel che fanno». Ma qualvolta alcuno toglie a
combatterli, ecco gridarsi alle ingiurie ortodosse, al fiele teologico, alle
intolleranze bigotte. La carità non deve giungere sino alla pusillanimità;
può unire i simili, non i contrarj. Il filare ragionamenti, accumulare
autorità e testi come ci rinfacciano, non è pieno nostro diritto?
È possibile rimaner indifferenti quando si ode bestemmiar Cristo e Maria,
e ciò che più venerarono i secoli e nostra madre, dichiarar assurdo ciò
che credettero tanti sommi ingegni prima del regno d'Italia? E noi, per
quanto ignoranti, abbiamo lume di ragione: e mentre essi pel <i>disprezzo
trascendentale</i><a class="tag" id="tag597" href="#note597">[597]</a> affettano di non guardar i libri nostri, noi studiamo
i loro: e noi che apparteniamo ai 40 anni dacchè la storia fu creata<a class="tag" id="tag598" href="#note598">[598]</a>,
come gli Spartani sull'Ilota facciamo esercizj sulla critica, allo studio e
alla pratica della quale, cioè al veder co' proprj occhi e pensar col proprio
capo, richiamiamo incessantemente coloro, il cui ebetismo non ci pare ancora
divenuto cronico, gl'invitiamo a ricuperare quel pane quotidiano
dell'anima che è la verità. D'altra parte se, giusta le loro teoriche, un'asserzione
non è più falsa che la sua opposta, perchè vengono sì da lontano a
insegnarcele? se è indifferente l'adorar nel sacramento Iddio o un pezzo di
pane, tollerino che noi crediamo e affermiamo le nostre dottrine, e che
veneriamo la ragione come una forza, la quale cerca l'unità, sia quella
che consiste nei fenomeni della sostanza, sia quella che sta nell'armonia,
cioè la gerarchia.
</p>

<p>
Si dice, «Son pochi questi dottori». Sì: pochi, ma rumorosi, sostenuti,
echeggiati in modo da soffogar i buoni. E se si troverebbe da deplorare
un Governo che non si sente bastante autorità per reprimer le teoriche
immorali, altro sentimento eccita quando vi appone il suggello dello Stato,
quando paga perchè si insegnino nelle Università; cioè costringe la gioventù,
se voglia conseguire i gradi accademici, ad abbeverarsi a tali fonti.
<span class="pagenum" id="Page_607">[607]</span>
Basti un'occhiata alle prolusioni de' professori, chiamati a dettare le tante
filosofie introdotte dal Mamiani: onde deriva maggior lode a quei pochi che
hanno il coraggio d'affrontare la cospirazione degli applausi e de' fischi.
</p>

<p>
Nel che rivelasi di nuovo il carattere del regno d'Italia, la ostentata nimicizia
alla cattolica religione, con quell'ira che, quando non è forte, quando
serve ai dominatori del giorno e ad una popolarità di bassa lega, diviene
accattabrighe, e non attira che sprezzo. Dichiarata guerra alle istituzioni
della Chiesa, e professato volerla affogare nel fango, non bastando l'opprimere
si volle anche corrompere, spingendo alla licenza e alla deprevazione;
poeti e romanzieri insultarono a Dio, al pudore, alla famiglia, e ottennero
denari e decorazioni, applausi e posti, quasi non dissi gloria. Non occorre
dire che si volgarizzano subito le produzioni più irreligiose degli stranieri,
talvolta aggravandole con note e declamazioni; e non solo il romanzo
delle libere pensatrici, ch'è il Renan, all'ipocrito suo sentimentalismo soggiungendo
grossolanità irritanti; ma fin <i>la Strega</i> di Michelet, «gran parto
dell'umano ingegno», ove si dà colpa alla Chiesa d'aver creato le fatucchiere.
</p>

<p>
Deplorabile sintomo di debolezza ne' nostri! Perocchè fra tante scritture
lanciate dal Moretti di Bergamo, dal siciliano Castiglia, dal veneto De Boni,
dal napoletano Petrucelli, dal cremonese Bissolato,... nessuna forse passò i
monti; imitatori o plagiarj di Tedeschi, d'Inglesi, massime di Francesi,
non capeggiamo fra gli eresiarchi, non possiamo annicchiarci tra le ammirate
allucinazioni di Fourrier e Saint-Simon, nè con Neander, Lachman,
Schleiermacher, Credner, Weisse, Schotten, Köstlin, Strauss, Wieseler,
Reuss, Meyer, Holtzmann, nè tampoco con Pelletan e Quinet; siamo panteisti
dietro a Vacherot, critici dietro a Renan, che ci appunta di far predominare
l'idea politica<a class="tag" id="tag599" href="#note599">[599]</a>; positivisti dietro a Taine, Comte e Littrè; razionalisti
dietro Ewald e Baur; socialisti dietro alle sublimi assurdità di
Proudhon. E anche non volendo ripetere coll'iroso Niccolini «Italia vile,
non ha di suo neppur i vizj», dobbiam confessare che non risplendiamo
che di luce crepuscolare, neppur raggiungendo quella robusta brutalità
che soggioga l'intelletto; paghiamo chi vada a fischiar un predicatore,
a rompere i vetri d'un vescovado, a gettar un petardo in una cappella,
non osiamo farlo noi stessi: per servilità ai Francesi indussero fin gli
scolari a sottoscrivere per un monumento a Voltaire, non si osò erigerne
uno al suo predecessore, Pietro Aretino. Sembra anzi fatale che questi
oltraggi alla fede e alla morale non possano farsi senza oltraggiare e la
lingua e l'arte. Scomparsa la serenità da tutti gli animi, si cerca l'orrido,
lo straordinario: in piani di generale mediocrità, non si trova che trivialità
d'idee, di stile, di distribuzione, che adulazioni alla incurabile
snervatezza del tempo: per quanto i romanzi si condiscano di calunnia, di
lubricità, di scandalo, nessuno ottenne la diffusione dei <i>Promessi Sposi</i> o
<span class="pagenum" id="Page_608">[608]</span>
delle <i>Mie prigioni</i>: non sorgono da costoro quelli che, allorquando la patria
soccombe, sanno ancora amarla e piangerla.
</p>

<p>
La stupida demolizione è potentemente ajutata dalle società segrete. Indicammo
come sin dal 28 aprile 1738 Clemente XII rivelasse le tendenze
sovversive della massoneria, la condannasse in nome della libertà e della
moralità, e i membri di essa considerasse come «gravemente sospetti d'eresia».
Benedetto XIV, il 16 marzo 1751 ripeteva la condanna. Ciò non impedì
i trionfi della sètta e della rivoluzione, giacchè è più facile deridere che
smentire il Barruel, il quale suprema parte attribuisce alla massoneria nell'origine
e nel procedimento della rivoluzione. Con questa scese ella trionfante
in Italia a gavazzare nelle repubbliche Cisalpina, Romana, Partenopea.
Trasformatesi poi questi in regni, Napoleone, invece di sopprimerla, pensò
farsela ancella. In Milano già nel 1805 v'avea cinque loggie, adulanti fin nel
nome di <i>Reale Napoleone</i>, <i>Real Giuseppe</i>, <i>Eugenio</i>, <i>La Concordia</i>, <i>l'Heureuse
rencontre</i>; a Bergamo l'<i>Unione</i>, a Verona l'<i>Oriente dell'Arena</i>, a
Taranto l'<i>Amica dell'uomo</i>...; oltre quelle dell'esercito, delle quali era
granmaestro Giuseppe Lechi. Dal supremo consiglio di Parigi mandato qui
come apostolo, Vidal divenne oratore della loggia madre di Milano, e
blandendo alle passioni e all'opinione, raccoglieva i più distinti personaggi,
e costituì un supremo consiglio di ispettori generali del 33 grado. Abbiamo
a stampe l'<i>Estratto de' primi travagli del Grande Oriente in Italia</i>, in cui
viene costituita la società, e si andò <i>fastosi</i> allorchè Napoleone concesse come
gran commendatore il vicerè: suo luogotenente il Calepio, grandi ispettori
il Felici ministro dell'interno, Costabili, Alessandri, Lechi, Degrasse, Tilly,
Renier, Pyron; gran dignitarj Luosi, Fenaroli, Pignatelli, Jourdan, Jacob;
il pittore Appiani facea da guardasigilli nel capitolo generale, e v'apparteneano
Gioja, Romagnosi, Salfi. Furono poi stampati nel 1808 e 9 il <i>Catechismo
dei tre gradi</i> e <i>la Costituzione generale del Grande Oriente in
Italia</i>, francese colla traduzione italiana lurida di francesismi e di adulazioni
al dio d'allora. Le adunanze aprivansi e chiudevansi al grido «Viva
l'imperatore», e nel 1812 ben 1089 loggie dipendeano dal Grande Oriente
di Parigi, coll'entrata di due milioni pel granmaestro di Francia, ch'era
Giuseppe Napoleone, e centomila lire per Cambacérès suo vicario. Stromento
di sorveglianza pel Governo, per gli ascritti erano mezzi ad acquistare
impieghi o legare relazioni, oltre il sommuovere gli altri Stati, e
preparare le vittorie dell'esercito. Allorchè questo s'avviò verso l'infausta
Russia, fu dato per parola d'ordine <i>Vittoria e ritorno</i> a quella nostra
eletta gioventù, che doveva impinguar delle sue ossa le rive della Beresina
e del Reno.
</p>

<p>
Restaurati gli antichi principi, le loggie si ridussero secretissime, e appena
qualche vestigio ne trapela ai momenti di politici sussulti. Ma il
fatto loro capitale fu il trasformarsi nella carboneria. Questa nacque, o
<span class="pagenum" id="Page_609">[609]</span>
piuttosto da paesi forestieri fu trapiantata fra i boschi della Calabria, per opporsi
alla smisurata ambizione dei Napoleonidi; e Murat, spintovi dal ministro
Maghella, seppe valersene al concetto che gli spumeggiava in capo di
farsi re indipendente di tutta Italia.
</p>

<p>
Egli ne rimase vittima; i Carbonari sopravvissero, e si restrinsero in
cospirazione politica, dissimulata sotto le formole di vendita, di barracca, di
carbone, di ceppo, di fornace, di minestra. Sono abbastanza conosciute le
iniziazioni, il catechismo, la coccarda di azzurro, rosso e nero, e le sceniche
apparenze sotto cui celavansi gl'intenti sovvertitori; perocchè tutta la nostra
generazione ne fu partecipe o martire.
</p>

<p>
Ancona e Bologna erano centro di quelli degli Stati Pontifizj, che raccomandavansi
per mezzo di carte da giuoco con segni convenzionali; e che
presto cominciarono il terribile giuoco del pugnale. Nel 1817, credendosi
imminente la morte del pontefice, si strinsero i nodi, moltiplicaronsi scritture
contro il governo papale, e accolte e giuramenti. Il cardinale Consalvi
ministro di Stato avvertiva Metternich della trasformazione: il carbonarismo
esser ancora sparpagliato, ma l'evenienza più vulgare potea riunirlo:
nol credesse un vano sbigottimento da prete: la rivoluzione aver
cambiato tattica; e non assale più a mano armata i troni e gli altari, ma
li scalza con calunnie incessanti; semina odj e diffidenze fra governati e
governanti; rende odiosi gli uni compassionando gli altri: sicchè un giorno
le monarchie più antiche, abbandonate dai loro difensori, si troveranno
all'arbitrio d'alcuni bassi intriganti, ai quali oggi nessuno degna badare.
«Il bisogno di cospirare (soggiungeva) è insito agli Italiani: non bisogna
lasciare naturarsi questa mala inclinazione: se no, fra pochi anni i principi
saranno costretti a rigori; le prigioni o il sangue porranno un muro fra
loro e i sudditi; e si camminerà ad un abisso, che con un poco di prudenza
sarebbe facile evitare».
</p>

<p>
Prevedeva egli giusto?
</p>

<p>
Non era però ancora stagione da poter altamente proclamare la nimicizia
alle religioni; anzi la Carboneria assunse una tinta mistica, proponendosi di
vendicar la morte di Cristo; nel simbolo <i>libertà, eguaglianza, fratellanza</i>
del triangolo d'acciajo surrogò all'ultima parola quella di <i>umanità</i>: pure i
suoi intenti arcani ci sono rivelati da questa istruzione data nel 1819.
</p>

<p>
«Dall'emancipazione dell'Italia deve uscir l'emancipazione del mondo
intero, la repubblica fraterna e l'armonia dell'umanità. I nostri fratellii
d'oltralpe credono che l'Italia non possa cospirare che nell'ombra, distribuire
qualche pugnalata a spie o traditori, e subir tranquillamente gli
avvenimenti che di là dai monti si compiono per l'Italia, ma senza l'Italia.
Errore funesto, che non convien combattere a frasi, ma svellere coi fatti.
E però, tra le cure che agitano gl'intelletti più vigorosi, una sovrattutto
non dobbiamo dimenticare.
</p>

<p>
<span class="pagenum" id="Page_610">[610]</span>
«Il papato ebbe in ogni tempo azione decisiva sugli affari d'Italia. Pel
braccio, la voce, la penna, il cuore de' suoi innumerevoli vescovi, preti,
frati, monache, fedeli d'ogni grado, il papato trovò persone sempre disposte
al martirio e all'entusiasmo: dovunque piacciagli, ha amici che muojono o
s'impoveriscono per esso. Leva immensa, di cui alcuni papi apprezzarono
la potenza, ma se ne valsero con una certa misura. Oggi non si tratta più
per noi di ricostituir questo potere, di prestigio affievolito: nostro intento
finale è quello di Voltaire e della rivoluzione francese, annichilare il cattolicismo
e l'idea cristiana, che, rimasta in piedi sulle ruine di Roma, lo
perpetuerebbe. Per giungervi senza rovesci che ritardino per secoli la
riuscita della buona causa, non bisogna badare ai nebulosi Tedeschi, ai vanitosi
Francesi, ai tristi Inglesi che s'immaginano uccidere il cattolicismo
chi con una canzone oscena, chi con una deduzione illogica, chi con un
grossolano sarcasmo. Il cattolicismo ha vita ben più tenace: ha veduto nemici
più terribili e implacabili; ed ebbe spesso il piacere di asperger d'acqua
santa le loro tombe. Lasciamo dunque che i nostri fratelli di colà s'abbandonino
alle sterili intemperanze del loro zelo anticattolico; lasciamoli beffarsi
delle nostre Madonne e della nostra esterna devozione: la quale ci
sarà di passaporto per cospirare al nostro intento.
</p>

<p>
«Il papato è da sedici secoli inerente alla storia d'Italia: l'Italia non può
respirare, non muoversi senza beneplacito del sommo pastore: con lui essa
ha le cento braccia di Briareo; senza lui, ridotta a impotenza deplorabile,
non ha che divisioni da fomentare, rancori rinascenti, ostilità dall'Alpi
all'estremo Apennino. Ciò non possiamo voler noi; bisogna cercarvi un
rimedio, e l'abbiamo. Il papa non verrà mai alle società segrete: le società
segrete facciano il primo passo verso la Chiesa. Non vi basta un giorno
nè un mese o un anno: può volersene molti, fors'anche un secolo: ma
nelle nostre fila il soldato muore, il combattimento prosegue.
</p>

<p>
«Guadagnar i papi alla nostra causa, farne proseliti de' nostri principj,
apostoli delle nostre idee sarebbe sogno ridicolo; e comunque volgano i
casi, se anche cardinali e prelati siano entrati ne' nostri arcani, non è una
ragione per desiderarli elevati alla sede di Pietro: quest'elevazione ci rovinerebbe,
poichè sola ambizione gli avrebbe condotti all'apostasia; il bisogno
del potere li forzerebbe ad immolarci. Quel che dobbiamo domandare e
aspettare è un papa secondo i bisogni nostri. Alessandro VI co' suoi delitti
privati non ci converrebbe, perchè mai non errò in materia religiosa: bensì
un Clemente XIV sarebbe il caso nostro, perchè a mani e piedi legati si
consegnò ai ministri de' Borboni di cui avea paura, agli increduli che vantavano
la sua tolleranza, e l'hanno esaltato come un gran papa. Se un siffatto
capitasse, cammineremmo più arditi all'assalto della Chiesa che non
cogli opuscoli dei nostri fratelli di Francia o d'Inghilterra.
</p>

<p>
«A questo termine arriveremo di certo: ma quando? e come? Tutto è
<span class="pagenum" id="Page_611">[611]</span>
incognito, ma poichè nulla dee sviarci dalla traccia, vogliam qui darvi consigli
da inculcar ai fratelli, senza che appaja essere ordini della Vendita.
</p>

<p>
«Poco è a fare coi vecchi cardinali e coi prelati di carattere deciso, della
scuola del Consalvi: dalle nostre officine di popolarità ed impopolarità caviamo
armi per render utile o beffardo il potere nelle loro mani. Una parola
inventata abilmente, e diffusa in certe famiglie oneste, donde discenda nei
caffè, e da questi nelle strade, può annichilare un uomo. Se un prelato
giunge da Roma nelle provincie con pubbliche funzioni, sappiatene subito
il carattere, gli antecedenti, le qualità, i difetti. È un nemico dichiarato,
un Albani, un Pallotta, un Bernetti, un Della Genga, un Rivarola? avviluppatelo
di lacci, creategli una reputazione spaventosa di crudele e sanguinario.
I giornali forestieri raccorranno questi racconti abbellendoli: e voi
mostrateli a qualche spettabile imbecille: con un giornale di cui non capisca
la lingua, ma dove vedrà il nome del suo legato o del suo giudice, il
popolo crede senz'altre prove. Schiacciate il nemico, qualunque e' sia;
schiacciatelo colla maldicenza e le calunnie; e principalmente schiacciatelo
nell'uovo. La gioventù bisogna sedurre, strascinare nelle società segrete.
</p>

<p>
«Per procedere a passi misurati ma sicuri, due cose son di suprema necessità:
aver l'aria di colombe ed esser cauti come serpenti; non comunicar
mai il segreto ai padri, ai figliuoli, alle donne, e tanto meno al confessore:
chi lo facesse, firma il suo decreto di morte.
</p>

<p>
«Al papa che desideriamo bisogna preparare una generazione degna del
regno che fantastichiamo. Ai giovani non dite mai parole empie o impure:
per insinuarvi nel tetto domestico, dovete porgervi gravi e morali.
Stabilita la vostra reputazione ne' collegi, ne' ginnasj, nelle Università,
fate che i giovani desiderino i vostri colloquj; favellate dell'antico splendore
di Roma papale. In fondo al cuor dell'Italiano v'è sempre una ribrama
della Roma repubblicana. Confondete abilmente questi due ricordi; riscaldate
queste nature, gonfie di boria patriotica; offrite loro in segreto libri
inoffensivi, poesie scintillanti di nazionalità; e poco a poco elevateli al
bollore necessario.
</p>

<p>
«Gli avvenimenti che s'accelerano troppo pel nostro desiderio, meneranno
fra poco un'intervenzione armata dell'Austria. V'è de' pazzi che alla spensierata
avventano gli altri ne' pericoli, eppure i cosiffatti trascinano anche
i savj. La rivoluzione che si medita non riuscirà che a disastri e proscrizioni;
nè gli uomini nè le cose son maturi, nè lo saranno per un pezzo:
ma potremo trarne una nuova corda da far vibrare nel cuore del giovane
clero; l'odio allo straniero. Rendete ridicolo e odioso il Tedesco;
all'idea della supremazia papale mescete sempre i ricordi della guerra del
sacerdozio coll'impero; resuscitate le fazioni de' Guelfi e Ghibellini, e procacciatevi
così la reputazione di buon cattolico e puro patrioto, colla quale
penetrerete fra il giovane clero e ne' conventi. Quel giovane clero fra pochi
<span class="pagenum" id="Page_612">[612]</span>
anni occuperà i posti; governerà, amministrerà, giudicherà, dovrà eleggere
il pontefice; e questo, come gli altri contemporanei, sarà imbevuto di principj
italiani e umanitarj. Se volete rivoluzionar l'Italia, cercate un papa
siffatto. Se volete stabilire il regno degli eletti sul trono della meretrice di
Babilonia, il clero cammini sotto la bandiera vostra, credendo camminar
sotto le sante chiavi. Se volete disperdere le ultime vestigia de' tiranni e degli
oppressori, tendete le reti come Simone Bariona, non nel mare, ma al
fondo delle sacristie, de' seminarj, de' conventi: e qualora non precipitiate,
avrete una pesca più miracolosa della sua; colla tiara e la cappa pescherete
una rivoluzione, che vada colla croce e il gonfalone; e che basterà a
metter fuoco ai quattro angoli del mondo».
</p>

<p>
Potremmo dubitare che questa istruzione fosse inventata dopo gli eventi,
se non ne conoscessimo la data, se non avessimo veduto quelle del Weisihaupt<a class="tag" id="tag600" href="#note600">[600]</a>.
E poichè la rivoluzione d'allora fallì, un'altra circolare del 20
ottobre 1821 diceva:
</p>

<p>
«Nell'odierno conflitto tra il despotismo sacerdotale o monarchico e il principio
di libertà, v'ha conseguenze che bisogna subire, principj che innanzi
tutto bisogna far trionfare. Potevamo prevedere una sconfitta, non dobbiamo
dolercene fuor di modo; e qualora non iscoraggi, dovrà, in un certo tempo,
agevolarci i mezzi di combattere più profittevolmente il fanatismo. Basta esaltar
sempre gli spiriti, e mettere a profitto tutte le evenienze. L'intervenzione
straniera in quistioni di politica interna è un'arma effettiva e potente, che
bisogna maneggiare con destrezza. In Francia si abbatterà la dinastia, rinfacciandole
continuamente l'esser tornata sui cavalli de' Cosacchi; in Italia
bisogna render impopolare lo straniero, in modo che, quando Roma sarà
assediata dalla rivoluzione, un soccorso estero sia un affronto anche per
i sinceri nazionali. Non possiamo affrontar il nemico coll'audacia de' nostri
padri del 1793, impacciati come siamo dalle leggi e più dai costumi; ma
col tempo ci verrà fatto di raggiungere la meta ch'essi fallirono, e frenando
le temerità, giungeremo a rinvalidare le fiacchezze. Da sconfitta in isconfitta
s'arriva alla vittoria. Occhio però sempre su quanto accade a Roma.
Screditate il pretume con tutti i mezzi; fate al centro della cattolicità quel
che alle ale noi tutti facciamo, individualmente o in corpo. Agitate; agitate
la piazza con motivo o senza, ma agitate; qui sta la riuscita. La
cospirazione meglio ordita è quella che più si muove, e che compromette
più persone. Abbiate martiri: abbiate vittime; troveremo sempre chi sappia
darvi i colori necessarj».
</p>

<p>
Vedasi se avessero ragione i pontefici di sgomentarsi a tali preparativi, e
vigilare meglio dei re, i quali non aveano nè il coraggio di distruggere, nè
la franchezza d'accettare le società segrete. Pio VII, il 13 settembre 1821
ripetè contro la Carboneria le condanne de' suoi predecessori, rivelandone
gli errori e le trame, disapprovando altamente il giuramento di segreto
<span class="pagenum" id="Page_613">[613]</span>
assoluto, che proferivasi a modo degli antichi Priscillianisti; ma principalmente
la licenza di formarsi ciascuno una religione a suo grado, il profanare
nelle cerimonie la passione di Gesù Cristo e i ministeri e i sacramenti,
e il proposito di rovesciar la cattedra apostolica. In fatto il giurar
di obbedire ciecamente a un archimandrita può mai farsi non dico da un
cristiano, ma da un leale amatore di libertà? Chi è legato a un giuramento
diverso, come potrà adempiere lealmente i doveri d'impiegato, di
maestro, di giudice, di giurato, di deputato?
</p>

<p>
Leone XII di nuovo sentenziò le società secrete; poi Pio VIII il 24
maggio 1829, quando erano all'apogeo, tornò a battere «quei baluardi
dietro cui si afforzano l'empietà e la corruzione». Sopra l'altre indicava
«quella formatasi testè per corrompere la gioventù ne' ginnasj e ne' licei.
Sapendo i precetti de' maestri esser efficacissimi a formar il cuore e lo spirito,
adoprasi ogni astuzia per dare alla gioventù maestri depravati, che la
conducano nei sentieri di Baal; onde i giovani sono portati a tal licenza,
che, scosso ogni timore della religione, bandita la regola de' costumi, sprezzate
le sane dottrine, calpesti i diritti d'entrambe le podestà, non arrossano
più d'alcun disordine, d'alcun errore, d'alcun attentato».
</p>

<p>
La lunga mina scoppiò dietro alla nuova rivoluzione francese del 1831:
l'Italia media si sollevò, ma gli eserciti ripristinarono i principi e l'obbedienza.
Giuseppe Mazzini genovese, non voluto ricevere nella gran Vendita
carbonaria, diretta a sovvertire troni e Chiesa senza usare il pugnale,
bensì con mezzi morali sul sacerdozio e la gioventù, costituì la <i>Giovane
Italia</i>, che tolse a quella il primato. Colle sue idee cosmopolitiche, col
tono d'illuminato, colla parola immaginosa che sente del biblico e fa subodorare
un profeta, egli affascina i giovani; contenta il popolo col disinteresse,
in tempo di sì sfacciati ladronecci; amica i settarj coll'abbracciarli
tutti, mentre gli uni esecravano gli altri, e tutti adoprarli nella sua unica
associazione educatrice; non minacciavasi morte ai disertori; non v'erano
capi invisibili, non inanità di simboli; più che a vantar diritti badavasi a
professare doveri; meta il progresso; modo d'attuarlo la repubblica una e
indivisibile; tutto pel popolo e per mezzo del popolo.
</p>

<p>
Ma nel suo programma, oltre l'unità repubblicana della penisola, stava che
il popolo italiano è chiamato a distruggere il cattolicesimo a nome della
rivelazione continua»<a class="tag" id="tag601" href="#note601">[601]</a>. Dio è Dio, e l'umanità è il suo profeta. Dio
s'incarna successivamente nell'umanità. L'umanità è la religione. Noi
crediamo nell'umanità, sola interprete della legge di Dio sulla terra<a class="tag" id="tag602" href="#note602">[602]</a>:
Cristo è un santo, la cui voce fu accolta come divina<a class="tag" id="tag603" href="#note603">[603]</a>. Il cattolicesimo
è spento; forma logora, serbata ancora alcun tempo alla venerazione dei
dilettanti d'antichità<a class="tag" id="tag604" href="#note604">[604]</a>. L'Europa oggi è in cerca dell'unità religiosa,
nuovo vincolo che annoderà in concordia di religione le credenze, i presentimenti,
l'energia degli individui, oggi isolati dal dubbio, senza cielo, e
quindi senza potenza per trasformare la terra<a class="tag" id="tag605" href="#note605">[605]</a>.
</p>

<p>
<span class="pagenum" id="Page_614">[614]</span>
S'accorge il lettore che, di quanto ci cade nel presente discorso, non cogliamo
se non ciò che concerne lo scopo del presente libro. E appunto qui
consideriamo Mazzini come quello che la rivoluzione italiana vuole sia religiosa.
Egli non è razionalista, poichè a volte ammette il sopranaturale; non
è cattolico, ma neppur protestante, giacchè vede che il cattolicesimo si è perduto
nel governo dispotico, il protestantesimo si perde nell'anarchia<a class="tag" id="tag606" href="#note606">[606]</a>: ha
frasi e non bada a concordarle fra loro. Il Lesseps, dando ragguaglio della
sua missione a Roma nel 1849, attribuiva a Mazzini di favorire lo scisma
religioso non solo per gli scritti, ma per frequenti conferenze con missionarj
inglesi e d'altre lingue. Noto è come fosse trattato il clero nel
breve dominio de' rivoluzionarj a Roma, ove debaccavano alcuni preti apostati,
cortigiani de' triumviri, i quali giunsero perfino a dar la benedizione
<i>urbi et orbi</i>, come suole il papa dalla loggia di San Giovanni Laterano;
e Mazzini esclamava: «Dalle fiamme delle carrozze cardinalizie, arse sulla
piazza del Popolo, è uscita una luce che rischiarerà la via sulla quale i
popoli s'affratelleranno, un giorno o l'altro, in uno sviluppo religioso, in
una fede di opere redentrici e d'amore<a class="tag" id="tag607" href="#note607">[607]</a>. Il nuovo governo proclamerà
non esservi più chiesa ma popolo di credenti; il papa dell'avvenire chiamerassi
Concilio; assemblea costituita d'uomini virtuosi, che sentono il
bisogno d'una fede viva, interrogherà il progresso, scandaglierà i mali,
decreterà i rimedj, e porrà la prima pietra della Chiesa universale dell'umanità<a class="tag" id="tag608" href="#note608">[608]</a>.
Noi fonderemo un governo unico in Europa, che distruggerà
l'assurdo divorzio tra il potere spirituale, e il temporale»<a class="tag" id="tag609" href="#note609">[609]</a>.
</p>

<p>
Poi quando la capitale del regno d'Italia fu tramutata a Firenze, Mazzini
proclamava: «Roma non è una città, Roma rappresenta un'idea: Roma è il
sepolcro di due grandi religioni, che altre volte diedero vita al mondo:
Roma è il santuario di <i>una terza religione futura destinata a dar la vita
al mondo dell'avvenire</i>. Roma rappresenta la missione dell'Italia in mezzo
alle nazioni, il verbo del nostro popolo, l'evangelo eterno <i>dell'unione
fraterna</i>. No, Roma non può annettersi a Firenze, ed è nostro dovere di
annetterci tutti a Roma».
</p>

<p>
[Avendo Buchez, nell'Européen, ottobre 1836, detto che Mazzini avea tolta da lui
l'idea della sua <i>Giovane Italia</i>, Mazzini negollo perchè Buchez ammetteva il dogma cristiano
e professava riverenza pel papato, mentre «la scuola ch'io cercava promuovere
respingeva fin dalle prime linee ogni dottrina di rivelazione esterna, e sopprimeva deliberatamente
fra gli uomini e Dio ogni sorgente intermedia di vero, che non fosse il
genio affratellalo colla virtù, ogni potere esistente in virtù d'un preteso diritto divino,
monarca o papa».
</p>

<p>
Più esplicitamente Mazzini spiegò gl'intenti della rivoluzione nell'ottobre 1867,
quando Garibaldi assaltava Roma. «Quando noi ripiglieremo Roma, sarà per dissolvere
il papato, e a vantaggio dell'umanità intera proclamare l'inviolabilità della coscienza,
che la Riforma del <span class="scp">XV</span> secolo acquistò solo per mezza Europa, e anche là ne' limiti della
Bibbia... Fa più di trent'anni, io scrissi che il papato e il cattolicesimo erano due lampade
estinte per mancanza d'olio, cioè del dogma di cui viveano. Il tempo confermò il
mio giudizio. A quest'ora il papato è un cadavere, che nulla può galvanizzare. È la
maschera inanimata d'una religione... Destituita da ogni sentimento del dovere, d'ogni
potenza di sagrifizio, d'ogni fede nel proprio destino, il papato perdette ogni fondamento
morale, e il suo fine, la sua sanzione, la sua fonte d'azione. Perciò spira. Ed è
un dovere di proclamarlo senza reticenze ipocrite, senza ambagi, senza fingere di riverir
ancora ciò che s'attacca, senza dividere il problema, invece di scioglierlo. Per
noi tutti, cui sta a cuore d'edificar la città dell'avvenire e concorrere al trionfo della
verità, è un dovere di guerreggiar il papato, non solo nel poter temporale, giacchè
questo non vi sarebbe modo di ricusarlo al rappresentante riconosciuto di Dio sulla
terra... Quei che osteggiano il principe di Roma, professando venerare il papa, ed
esser cattolici sinceri, sono convinti di contraddizione flagrante o d'ipocrisia. Quei
che pretendono ridur il problema a Chiesa libera in Stato libero, sono o stretti da sciagurata
timidità, o spogli d'ogni convinzione morale... Estinta che sia ogni credenza
nella vecchia sintesi, e stabilita la credenza in una sintesi nuova, lo Stato diverrà la
Chiesa... Lo Stato incarnerà in sè un principio religioso, e sarà il rappresentante della
legge morale nelle diverse manifestazioni della vita». Cioè lo Stato unirà in sè il potere
spirituale e il temporale, come quel papato, che ebbe «una missione sì grande e sì
santa, che che ne dicano oggi i fanatici della ribellione, falsando la storia, e calunniando
nel passato il cuore e lo spirito dell'umanità».]
</p>

<p>
L'<i>Ausonia</i>, formatasi a Parigi verso il 1845, avea pubblicato una specie di
costituzione per l'Italia, riducendola a federazione sotto due re elettivi e
temporarj. Quanto alla religione, essa accettava la cristiana, richiamata ai
suoi principj dal Concilio generale de' vescovi della penisola che nominerebbe
i patriarchi: tollerato ogni culto; stipendiati dallo Stato i ministri:
il collegio de' cardinali rimarrà finchè viva il papa; morto lui, è abolito
(Articoli 34, 35). Gli Ordini monastici sono conservati, con libertà ai
membri di essi d'uscirne; nessuno vi potrà entrare prima di aver adempito
i doveri militari, nè legarsi a voti prima de' 40 anni se donna, de' 45 se
uomo (Art. 53). Alla pagina 12, § 6 del gran Processo di Ancona, fatto dalla
sacra consulta di Roma nel 1862, è detto che, nel 1849, in una tal casa, fra
<span class="pagenum" id="Page_615">[615]</span>
altri riti massonici, si pose un crocifisso sopra un tavolino, con quattro
moccoli agli angoli, poi incrociate le pistole, si spararono, e con uno stilo
ciascuno colpirono l'immagine; indi bucatosi il polso della mano e la gamba
ove si stringe il legaccio, col sangue scrissero i proprj nomi e il giuramento
in un registro<a class="tag" id="tag610" href="#note610">[610]</a>. Nel 1850 formossi una nuova società a Londra,
di formole più semplici, e cui unico simbolo, «Giuro di cooperare con tutte
le forze per la liberazione e unione d'Italia».
</p>

<p>
Che se non furono coronate dalla riuscita, le trame mazziniane aveano
però esaltato gli spiriti, avezzo alle aspirazioni rivoluzionarie, dato il gusto
di ciò che sente di criminale, e così reso possibili gli atti tutti del governo
ammodernato nel Piemonte. Ivi subito si apersero molte loggie massoniche,
le quali cercarono influenza col fondarne di filiali ne' paesi ancora
quieti, <i>mezzi morali</i> per quella che taluno chiamò <i>onesta cospirazione</i>.
Dopo falliti i sanguinarj tentativi del 1853, lo sbigottimento delle
sette assassine ajutò anche nelle Romagne il costituirsi del partito piemontese,
dal quale derivarono molte insurrezioni parziali. Mentre fin
allora le loggie nostrali dipendevano dal grand'oriente francese, allora
se ne formò a Torino una indipendente, l'<i>Ausonia</i>, di cui primo venerabile
fu l'ottagenario Filippo del Pino. Molte altre se ne eressero, poichè,
vulgarizzatesi anch'esse al par d'ogn'altra cosa, non sono più, come
nell'età precedente, un'eccezione, il divertimento di pochi gaudenti; e la
tendenza del nostro secolo a ripristinare le associazioni che i principj dell'89
aveano distrutte, fe dilatare la massoneria. La sua azione manifestossi
non solo nelle elezioni, nelle nomine ad impieghi, nella scelta de' ministri,
ma nelle congiure e nelle battaglie; di qui i premj o l'infamia, di
qui le notizie ai giornali, e l'efficacia del Cavour che n'era granmaestro, e
il diroccamento di patria, famiglia, troni per la sola ragione che bisogna esser
più forti. Nè si appone al falso chi crede che delle cose politiche l'indirizzo
resti in mano della sètta<a class="tag" id="tag611" href="#note611">[611]</a>; e al ministro d'una grande potenza che «in
nome delle esigenze della società moderna» chiedeagli fosse restituito a' suoi
parenti ebrei il giovinetto Mortara, il quale spontaneamente avea domandato
di venire alla nostra Chiesa, Pio IX rispose: «Quella che voi chiamate
società moderna è la framassoneria». Allorquando fu chiamato in Italia
l'esercito francese, le sètte intesero che una gran parte del loro programma
religioso e politico andava a compirsi; e i varj gruppi si strinsero nella
massoneria.
</p>

<p>
A mezzo del superbo viaggio la man di Dio abbatteva Cavour. Trattossi
allora di eleggere il granmaestro: e poichè non accettò il Nigra ambasciador
sardo a Parigi, dal Govean che n'era capo provisorio furono radunati
i rappresentanti di ben ventinove loggie, che formarono uno statuto, nel
quale riconoscesi il G. A. D. U.; liberi tutti i culti; obbedienza assoluta e
secreto: lega colle loggie straniere. Fu decretato il titolo di primo massone
<span class="pagenum" id="Page_616">[616]</span>
d'Italia al generale Garibaldi; ma nella nomina di grand'oriente prevalse il
siciliano Córdova, allora ministro di grazia e giustizia. E poichè Garibaldi
già presedeva alle loggie italiane di rito scozzese, il cui supremo consiglio
risiede a Palermo, ne nacque scisma. Sebbene Garibaldi, dopo un clamoroso
viaggio a Londra dove fu accolto con tanto entusiasmo quanto il re
Teodoro nel secolo passato, Blücher nel 1814 e il sultano nel 67, convocasse
le logge scozzesi a Palermo, nessun vi rispose; e invece al 21 maggio 1864
si tenne una grande adunanza a Firenze, dove apparve che la massoneria
italiana contava settantasei loggie, oltre dieci fuori d'Italia e le eterodosse
del rito scozzese e dell'egiziano; industriavansi nel sistemare società
operaje, banche nazionali, scuole popolari, prosperar l'agricoltura e
l'industria, e collegare le nazioni in una sola aspirazione e nella tolleranza
di qualunque credenza, ponendo da banda le forme esterne. Colà fu concertata
la fusione di tutte le loggie, qualunque ne fosse il rito, per maggiormente
operare sui destini dell'intera nazione, sotto un unico grand'oriente,
composto di venti membri del rito italiano, venti dello scozzese, che sederebbero
a Torino finchè Roma non sia capitale del regno. Granmaestro fu
proclamato il Garibaldi; ma non tutti aderirono a quella fusione; onde
Garibaldi s'abdicò; e restò solo granmaestro del rito scozzese. Gli fu surrogato
provvisoriamente Francesco De Luca, che professò non volersi
affratellare colla rivoluzione violenta, nè servirsene ad intrighi egoistici:
per le quali ragioni ne fu poi cancellato.
</p>

<p>
Quando Eugenio Sue co' suoi romanzi ebbe prodigato la calunnia e l'ira
contro i Gesuiti e la religione, la loggia di Bruxelles gli mandò una penna
d'oro. Nel ringraziarla, egli metteasi a cercare con quali mezzi si potrà
osteggiare la fede e l'azione cattolica, e ne suggeriva tre: 1, propagare il
razionalismo mediante un'associazione di persone che promettano rifiutare i
sacramenti: 2, la propaganda dell'unità: 3, il protestantesimo in generale.
Il primo si conseguì mediante l'associazione de' solidarj per la sepoltura
civile: da questa si arriverà al battesimo civile; la libertà della tomba porterà
l'emancipazione della famiglia e della società col battesimo e col matrimonio
civile, fondando così la famiglia sulla negazione d'ogni legame
religioso, anzi della fede.
</p>

<p>
E già sentesi l'effetto nell'indifferenza tra le varie maniere di riverire
l'ente supremo. La <i>Latomia</i>, giornale della sètta, scriveva: «Il protestantismo
non è che la metà della massoneria. Ormai bisognerà che esso o
ritorni a' Cattolici, o si fermi a mezza via, o progredendo arrivi alla
religione massonica». Di fatti avendo un neofito negato di riconoscere
il Grande Architetto Dell'Universo, fu definito che ciò non facea difficoltà:
e vi fu ricevuto perfino il notissimo socialista Proudhon<a class="tag" id="tag612" href="#note612">[612]</a>, il
quale dichiarò doversi «giustizia a tutti, devozione al proprio paese,
guerra a Dio». Il panteismo v'è proclamato, facendo tutt'uno il muratore,
<span class="pagenum" id="Page_617">[617]</span>
il murato, la muratura; l'operatore, l'opera, l'operazione<a class="tag" id="tag613" href="#note613">[613]</a>.
Pertanto nel 1866 non s'iniziarono più <i>Alla gloria del G. A. D. U.</i>, ma <i>In
nome della ragione e della fratellanza universale</i>, e propongonsi di sottrarre
l'umanità al giogo sacerdotale; sostituire alla fede la scienza; nel
compimento del bene surrogare le austere soddisfazioni della coscienza alle
pompose speranze di ricompense eterne: rimuovere dallo spirito la vana
preoccupazione di una vita futura, e il feticismo d'una provvidenza soccorrevole.
Indipendenza, unità e fraternità delle nazioni; la massoneria italiana
non riconoscerà mai altro potere sovrano sulla terra che quello della
retta ragione e della coscienza universale: accelerar il tempo che, invece
di navi corazzate, facciansi aratri a vapore; e la pace, fecondata dai capitali
e dalle braccia ora rapite dalla coscrizione, produca i frutti migliori;
del resto tolleranza di tutti i culti, adorazione della scienza, filantropiche
cure nell'educazione delle moltitudini, nelle società cooperative, nelle
banche di credito; in tutti gli uffizj con cui la Chiesa provedeva al pauperismo
del corpo e dell'anima, surrogare il patronato e gli stipendj al
volontario sagrifizio di gente, che si facea povera per arricchire gli altri,
e per insegnar la sommessione al volere di Dio.
</p>

<p>
E a miti intenti mostrasi diretta la <i>massoneria simbolica</i> che ha il gran
consiglio a Milano e per venerabile Ausonio Franchi. I suoi statuti sono
semplici, e in questi stessi giorni pubblicò, nel suo <i>Bollettino Massonico</i>,
un programma, dove attesta che non è fatta a pascolo d'ambizioni o d'incomposte
aspirazioni, non domanda gravi sacrifizj, costanza e concordia nell'opera
comune. E mentre il paese fu abituato a reluttare alle leggi e agli
imperanti, ora il suddito ribelle, fatto cittadino, ha da concorrere a tener
in onore gli ordini civili. Perciò esorta ad estender le loggie, a considerarsi
tutti solidarj, a studiare le istituzioni del paese, diffondere l'istruzione,
formar <i>quella sana opinione pubblica che oggi è l'unica e vera sovrana
di tutti i liberi paesi</i>. Queste istruzioni esorta a comunicare, ma agli
adepti di primo grado.
</p>

<p>
Come nel secolo precedente erasi cercato scusa alla sètta col dire che le
bolle di Clemente XII e Benedetto XIV fossero o false o abolite, così ai dì
nostri bucinarono che Pio IX fosse appartenuto alla massoneria. Egli protestò
contro quell'asserto, e scaltriva gl'incauti, ignari del vero e illusi
dagli intenti benevoli che vi si professano. I giornali, che aveano applaudito
ai Governi d'aver proibito le pie conferenze di san Vincenzo di Paolo,
trovarono ridicolo o tirannico il dichiarare che, chi fa parte della massoneria,
cessa d'esser figliuolo della Chiesa cattolica. Ma poniam caso che
sorgesse una società, la quale senza riguardi dichiarasse: «Noi non sollecita
gelosia del cielo, ma vaghezza di rifare il cielo nella terra e nel cuor
nostro, e di concorrere all'attuazione di quel regno dei cieli che ci fu promesso
da Cristo. — Di tutte le arti, quella che produce e trasforma le religioni
<span class="pagenum" id="Page_618">[618]</span>
è la primissima di tutti i popoli. — Non solo le società segrete non
repudiano quest'arte sovrana... ma si può asseverare che si formassero primitivamente
per uno scopo non politico, ma religioso. — L'umanesimo è la
fede nella quale, più o meno esplicitamente, consentono le società segrete. — Il
vasto apparecchio della scienza è una grand'opera di circonvallazione
contro l'invadimento della teologia. I sacerdoti dell'umanesimo restituiscono
all'uomo tutto ciò che i teologi gli presero per addobbare i loro
idoli e aggiungersi potenza. — Il progresso civile si effettua per un continuo
ribellarsi dell'umanesimo al tentato monopolio della giustizia. In
questo infaticato ribellarsi, la parte della preparazione spetta alle società
segrete. — Furono ribellioni dell'umanesimo contro il monopolio sacerdotale
della cristianità il risorgimento italiano e la riforma religiosa del secolo <span class="scp">XVI</span>.
Ma in codesti assalti l'umanesimo non affermava idealmente e giuridicamente
se stesso: questo compito era serbato alla gloriosa famiglia
de' Liberi Muratori, e a quell'ultima ribellione in cui noi ancora combattiamo. — L'umanità
procede verso il giorno, in cui, non riconoscendo più
nè città, nè popoli, nè <i>spiriti privilegiati</i>; cessando dalle gare, dalle prepotenze,
dalle intolleranze; non credendo che il divino sia esclusivo patrimonio
di un uomo, nè di una nazione, nè di una chiesa, lo cercherà, lo
troverà, e che è più, lo attuerà dapertutto. — Massimo ricettacolo dello
spirito è l'umanità intera, le cui membra ponno compararsi al mistico corpo
del Redentore. — La rivoluzione crea nel mistero come la natura. — Ogni
società segreta è una pallida famiglia di vendicatori, stretti da infrangibile
giuramento; i loro riti si direbbero il programma dello sterminio:
ma la loro amicizia è tenera e soave. — Come cadono gl'imperi? Rovinano
forse da sè per vecchiezza o per istanchezza? si suicidano forse in
un'ora di tedio?... Non hanno essi la forza, il diritto storico, la fede, l'abitudine
del comando? Che cosa li costringe all'abdicazione?..... La forza
misteriosa ineluttabile non emana da quella Provvidenza anonima, che
può appellarsi l'asilo delle nostre ignoranze e delle nostre paure, bensì
da una provvidenza tutta umana, che elabora nel seno della società medesima
i suoi decreti. Lo Stato è colpito dalla mano della società segreta:
segreta oggi, palese domani; oggi militante, domani vittoriosa. — I Governi
hanno fatto il loro dovere, e le società segrete hanno fatto il proprio.
I Governi, dal più al meno, hanno oppresso, e le sètte hanno vendicato
e rivendicato... Tutto ciò che ha governato nel mondo non vale certo quanto
ciò che in esso ha congiurato. —
</p>

<p>
Queste professioni desumiamo da uno de' più ingenui, perchè de' meno
addentrati neofiti<a class="tag" id="tag614" href="#note614">[614]</a>, e domandiamo se a questi teoremi religiosi e sociali
potesse tacere il custode della verità e vindice della giustizia. Che se la
società degli Indipendenti e dei Cavalieri Guelfi metteva tra le massime
dell'Ordine che «la religione di Cristo è la migliore, ma il migliore gran
<span class="pagenum" id="Page_619">[619]</span>
sacerdote è il più buon re», altrove ritroviamo un esplicito ritorno al
paganesimo, e Maurizio Müller, nella <i>Riforma religiosa</i>, pone ricisamente
che «il paganesimo ben inteso si accosta al simbolo massonico più che le
religioni odierne; e la massoneria ebbe salutevoli ingerenze coll'osteggiare
il cattolicismo». Trattasi dunque se devano primeggiare san Pietro
o Nerone.
</p>

<p>
Come già vedemmo nel secolo passato, alla irreligione progredisce compagna
la teurgia, sotto la forma di tavole giranti, di spiriti battenti, insomma
di comunicazione tra i viventi e i trapassati, fondata sulla rincarnazione
degli spiriti. Molti proseliti acquistò per le consolazioni che procaccia il confabulare
con persone care perdute. Ne abbiamo altrove ragionato (Vol. II,
p. 394), e lo spiritismo, screditato da indubitabili ciarlatanerie, si appiglia
al nostro soggetto in grazia delle dottrine che fa rivelare dagli evocati,
impugnando le credenze comuni, e pareggiando tutti i culti per quanto diversi;
non doversi urtare le convinzioni di chicchessia, ma lasciar che ciascuno
sia libero e responsale delle proprie credenze religiose; lo spiritismo,
non brigandosi di dogmi o forme particolari, costituisce una religione sociale,
santifica tutti gli uomini di mente sana e cuor retto, a qualunque
fede appartengano. A chi domandava se sia bene seguir questa o quest'altra,
lo spirito rispose «Se credete che la vostra coscienza vi sia invitata, fatelo»<a class="tag" id="tag615" href="#note615">[615]</a>.
Si procede fra la metempsicosi e il panteismo, facendo p. e. il
sole fonte primitiva della vita, al quale, dopo pellegrinato di pianeta in
pianeta, le anime singole ritorneranno per far parte dell'anima universale,
dalla quale furono disgiunte quando vennero in terra<a class="tag" id="tag616" href="#note616">[616]</a>.
</p>

<p>
Niceforo Filalete che dirige <i>Gli Annali dello Spiritismo in Italia</i>,
scrive che «lo spiritismo è divinamente sublime; è il vincolo che riunisce
gli uomini, divisi per le credenze e i pregiudizj mondani, e atterrerà
la più forte barriera che separa i popoli, l'antagonismo religioso. Egli
si volge a tutti i culti... È un terreno neutro, sul quale tutte le opinioni
possono incontrarsi e darsi la mano; le quistioni morali, le sole importanti,
sono di tutte le religioni e di tutti i paesi»<a class="tag" id="tag617" href="#note617">[617]</a>. Porta dunque esso pure
all'indifferenza, la quale sempre si traduce in ostilità alla religione stabilita.
</p>

<p>
Ma dove questa ostilità si scopre senza reticenze è nella più segnalata
personificazione della rivoluzione italiana e la più sincera così ne' fatti come
ne' concetti. Giuseppe Garibaldi nizzardo, elevatosi coll'ostinazione de' suoi
propositi fra gente meticolosa e fiacca, e con un disinteresse che, a petto
all'ambizione e all'avidità degli altri caporioni, fu giudicato miracoloso come
le imprese sue da coloro che i miracoli sbeffeggiano; con un'attività che ha
bisogno d'esercitarsi qui o fuori, per la patria o per gli estranei, parve
attribuirsi la missione speciale d'abbattere il papato. Vi si adoperò colle
armi nel 1849, ma respinto da Roma, respintone di nuovo con una fucilata
nel 1862, non per questo cessò di gridare contro il cattolicismo e il
<span class="pagenum" id="Page_620">[620]</span>
sacerdozio, zelando un culto solo, quel della santa carabina: alle donne
milanesi raccomandava la tenessero appesa al capoletto: il giorno dell'inaugurazione
dei tiri a segno fosse surrogato alla festa della natività di Maria;
i villani vadan se vogliono a messa, ma adorino la santa carabina.
</p>

<p>
Non potendosi in lui supporre le artefatte menzogne de' giornalisti,
bisogna ritenerlo di buona fede quando attribuisce alla Chiesa quanto di
male e d'odioso avviene: furono i preti che vendettero Nizza: furono trame
d'ecclesiastici che procurarono le vergogne di Custoza e di Lissa: ai frati
sono dovute l'insurrezione di Palermo, questa oscena sconcordia d'Italia,
l'odierna voragine delle finanze, fin i disastri naturali che aggravano le sventure
d'un popolo, abbeverato d'odio dai giornalisti, e che anima e salute
consuma in desiderj e decezioni. Dal quale staccandosi, egli uom del popolo,
per iscusare o assecondare i dominanti, concentra ogni ira contro la santa
bottega, contro il cancro, contro il verme, la tabe, la rogna d'Italia: incita a
dar l'ultimo calcio alla canaglia che la infesta, a rovesciar nella polve quel
tabernacolo d'idolatria e d'impostura che s'attraversa in ogni modo e in tutte
le vie al progresso umano, quella religione del prete che divide la famiglia
umana, e ne condanna la maggior parte a perdizione eterna. Alle società
operaje di Napoli diceva: «Faremmo un sacrilegio se durassimo nella
religione dei preti di Roma. Fuori dalla nostra terra questa sètta contagiosa
e perversa». E all'assemblea unitaria di Palermo: «Noi non siamo
per la religione del papa. Papa, cardinali, vescovi cambiino bottega, e
vadan il più possibile lontano dall'Italia». E come la Convenzione avea
tirannicamente intimato «Fraternità o morte», così egli fe ripetere all'Italia
«Roma o morte», conculcando e la coscienza dell'umanità e la libertà
delle credenze.
</p>

<p>
Singolarmente nel 1867, essendosi il ministero proposto di venir ad accordi
con Roma, e per riuscirvi avendo sciolta la Camera, Garibaldi uscì dal
suo ricovero, e girò l'Italia inveendo contro papa e preti e Cristo, battezzando
fanciulli, aizzando le plebi contro un ordine intero della società,
senza che l'autorità e la legge avesse o voglia o forza di opporsegli, e sempre
gridando: «Roma è nostra: neppure il diavolo può torcela. Non mandate
al parlamento deputati che patteggino coi clericali, i quali c'impediscono
d'andare a Roma. I milioni che si danno alla Chiesa s'adoprino per
fare armi e per dar pane a chi non n'ha: ai prelati bastano quaranta centesimi
il giorno: i Paolotti il diavolo se li porti». E fin dogmatizzando annunziava:
«Noi siamo nella religione del vero, e la sostituiremo a quella
del prete che è la menzogna. Libertà della ragione è la bandiera che
opponiamo al cattolicesimo, il quale ha per tanti secoli abbrutito la creatura
umana». E al tempestoso congresso della pace di Ginevra proferiva: «V'è
cosa più terribile della guerra, il mostro che chiamasi papato, le cui emanazioni
pestilenziali innondano il mondo, e arrestano l'umanità sulla via
<span class="pagenum" id="Page_621">[621]</span>
della civiltà. I vostri avi ebbero primi il coraggio d'affrontarle: compite
l'opera quando noi daremo al mostro gli ultimi colpi, e abbatteremo il sacerdozio
dell'ignoranza per adottare sola la religione di Dio (<i>sic</i>)». E ora
appunto (ottobre 1867) spinge i suoi armati contro gli ultimi resti del dominio
papale, a «crollar il tabernacolo dell'idolatria, dell'impostura, delle
vergogne italiane, il piedestallo di tutte le tirannidi».
</p>

<p>
Invano, come si ispirò sgomento per Mazzini, si vuole spargere il ridicolo
sopra Garibaldi. Mito piuttosto che persona, stupendo agente di decomposizione
sociale; ammirato pel dono di ispirar la gioventù e spingerla al sacrifizio,
riprovato perchè si fa superiore alla legge: se non destarono stupore
le iperboliche ovazioni fattegli a Londra fra una plebe che ogni anno
brucia un fantoccio schiamazzando «Non più papa»; fra Anglicani che da
lui ripromettonsi la distrazione della cattolicità; fra la massoneria mondiale
che divinizzava la propria creatura, in un secolo che è costretto crearsi
degli Dei per far senza Dio; a chi ci lesse non farà neppur meraviglia il
vedere l'entusiasmo durare in un paese tutto cattolico qual è l'italiano,
e che altrettanto non n'avea mai mostrato a nessuno fuorchè a Pio IX.
E Pio IX, continuo bersaglio de' più abjetti suoi strapazzi, incaricava il
professore Tonello: «Dica a Garibaldi che questo povero vecchio, ch'egli
chiama il vampiro del Vaticano, gli perdona, e prega per esso, e anche
stamattina ha detto messa per lui».
</p>

<p>
E per verità il gran nemico consolida il papato col far vedere quanto
la quistione sia superiore ai mondani intenti, giacchè tutta la cristianità
vi prende interesse, e mostrano venir a difenderlo fin quelli che cospirano
per abbatterlo. Ma è ben da aspettarsi che l'accolta de' suoi adulatori
lo sorpassi; e mentre la ciurma lo acclama Dio e Messia e Cristo<a class="tag" id="tag618" href="#note618">[618]</a>,
e consacra la camera ove dormì a Palermo, e crede che la capanna della
maremma ravennate ove morì sua moglie diverrà gloriosa come quella di
Betlemme, il vulgo ricco, dotto e patrizio ne rincari le bestemmie, ne
echeggi le provocazioni; e la stampa plebea denunzii i mali causati dalla
religione, allora appunto quando la nazione più soffre di quelli cagionati
dalla irreligione<a class="tag" id="tag619" href="#note619">[619]</a>.
</p>

<p>
Ma uomini e fatti tali segnalano il carattere ed il valore d'un Governo.
Il quale, esautorato da questi suoi veri padroni e creatori, oltre le incessanti
e sin fanciullesche molestie alla Chiesa e agli ecclesiastici<a class="tag" id="tag620" href="#note620">[620]</a>, oltre
l'imputar ad essi ogni delitto, ogni sventura<a class="tag" id="tag621" href="#note621">[621]</a>, si atteggiò spesso in modo
da procurare uno scisma. Governo e parlamento professano ed attuano
dottrine repugnanti fin al cristianesimo, sotto uno statuto che pone
come unica religione dello Stato la cattolica, apostolica, romana. Alla
Camera, nel 26 gennajo 1857, avendo il ministro Lanza proferito che
«la religione cattolica sarà il fondamento dell'educazione ed istruzione
morale, data dallo Stato negli istituti pubblici», si reclamò, si protestò fino
<span class="pagenum" id="Page_622">[622]</span>
a volere che nell'insegnamento si avesse anzi a combattere la religione
cattolica, trascorrendo a segno che Revel riflesse, se altri avesse ciò detto
della protestante o dell'ebraica<a class="tag" id="tag622" href="#note622">[622]</a>, sarebbe stato gravemente ripreso. Ampliatosi
poi il parlamento, e dalle elezioni astenendosi coloro che faceansi
scrupolo di coadjuvare un ordine di cose originalmente riprovevole,
la rappresentanza della nazione fu abbandonata alle sètte, e vi si dichiarò
che il cattolicesimo è finito, che tutta l'opera del neonato regno deve consistere
nel distruggerlo in ogni luogo, per ogni mezzo: vi si distinse il Dio
di Pio IX da quello dei deputati: nel 1866, un giornale auspicato dal Governo
(<i>il Diritto</i>) scriveva: «La nostra rivoluzione tende a distruggere la Chiesa
cattolica, e dee distruggerla, e non può non distruggerla se non vuol
perire»; un altro, pure governativo (<i>l'Italie</i>), inventava il Dio dell'Austria,
e conchiudeva: «Se è vero che Dio esiste, bisogna scompaja col
potere che lo invoca, e di cui fu complice. Il mondo moderno lo respinse,
egli deve calar nella medesima fossa, in cui sarà gettata la dinastia degli
Absburghesi, che fu lo scandalo e il flagello dell'Europa». Il professore
Tommasi domandava: «Chi più sa che cosa sia l'evangelo?» Il professore
Bertini asseriva un Dio molto diverso dal Dio teologico<a class="tag" id="tag623" href="#note623">[623]</a>: all'esposizione
universale di Parigi la commissione italiana conferì un premio alla Società
Biblica per le sue cure intorno all'istruzione. E ogni giorno, e viepiù or
che si diede ai Protestanti il trionfo di poter comprare i beni rapiti alla
Chiesa, ascoltando gli sproloqui del Parlamento, più che la nequizia de' concetti
e l'inurbanità delle proposte fa stupore la supina ignoranza dei fatti
e delle dottrine.
</p>

<p>
Per verità Iddio è una superiorità, e la superiorità diviene ogni giorno men
tollerabile alla democratica eguaglianza. Eppure quest'idea è tanto difficile a
cogliere quanto ad eliminare: più se ne ragiona men se n'intende: ma il
sentimento la afferma: e Dio è l'ultima parola di quei che sanno come di
quei che ignorano. Spingansi le scoperte quanto si vuole, resta sempre alla
fine un mistero: contemplato l'universo, analizzati tutti i corpi, l'occhio
s'inchina davanti al velo del santuario: più luce si sparge sulle cose sensibili,
più v'appare Iddio. Gli zoologi disputano della trasformazione della specie;
sta bene: ma coloro che se ne servono per escludere Dio dalla creazione,
non fanno che sostituire un'idea all'altra, slontanare le origini, ma nulla
provano nè in pro nè contro la divinità. Se non che in tale quistione non si
tratta soltanto di Dio. Tolte le credenze positive di cui vive la società, e su
cui fondasi il diritto, vacillano l'ordine morale e il civile, più l'uomo non
sentendosi davanti ad una podestà maggiore di lui, e che sola ha diritto di
regolarlo, ha potenza di soddisfarlo. Il libero pensare è la negazione teoretica
della costumatezza, poichè, a guisa della prostituta, passa da un'opinione
all'altra, secondo ogni desiderio isolato. L'errore morale più non può essere
riprovato, giacchè le infinite suddivisioni arrivando all'assoluto individualismo,
<span class="pagenum" id="Page_623">[623]</span>
perfino la virtù obbligatoria si smarrisce per entro uno scetticismo,
che non porge nè dogmi allo spirito nè norme alla coscienza. I triumviri
a Roma pubblicavano al 27 aprile 1849 che «la vita e le facoltà dell'uomo
appartengono di diritto alla società ed al paese nel quale la Providenza lo
ha posto»; a Napoli il medico Renzi recita l'apoteosi di Agesilao Milano e
il senatore Imbriani ne fa l'epitafio<a class="tag" id="tag624" href="#note624">[624]</a>: Cavour asserisce che colla verità
non si governa: perfin l'Azeglio, nel proclama 11 luglio 1859 ai Bolognesi,
diceva che «Iddio fece l'uomo libero delle proprie opinioni, sieno politiche
o religiose». Qual meraviglia se i socialisti crescono a dispetto del senso
universale, e in grazia de' terrori che spargono contro la politica cristiana?
</p>

<p>
L'immoralità mena al culto della forza, e questa surrogasi man mano che
la Chiesa si restringe. <i>Sit fortitudo lex justitiæ</i>: chi è debole non è nulla;
gli Stati si valutano dal numero de' soldati; il merito consiste nel riuscire;
il fine giustifica i mezzi: interessi e scienza s'accordano a veder la religione
come un ostacolo alla sovversione sociale, dunque si distrugga; ciò che
sa d'ideale ripugna alla critica come principio di condotta, dunque si elimini:
il giusto è di rafaccio col suo esempio, dunque si opprima; il diritto
sia rappresentato dall'esito; la coscienza dall'utile. Che storia? che convenzioni?
che trattati? idee antediluviane. Colla fede periscono la libertà e
dignità dello spirito: abolito il creatore nella natura, la providenza negli
eventi, non rimane più vita intellettuale spegnendosi la ragione; non vita
morale obliterandosi la coscienza; non dignità politica in situazioni false
da cui non possono uscire che situazioni disastrose; non gioja schietta inaridendosi
il cuore nel mesto spettacolo della morte dell'Eterno<a class="tag" id="tag625" href="#note625">[625]</a>.
</p>

<p>
In questo ontoso trionfo de' sofisti e de' violenti, dove il vero vinto è il
buonsenso, vedrà altri le cause delle miserie odierne, delle applaudite iniquità
internazionali, dell'indifferenza a mali veri per culto a frasi abbaglianti.
Noi li guardiam solo come eresie; ma chi volesse salvare i dominanti dall'abisso
ove li spingono i loro adulatori potrebbe rammemorare che Voltaire
dicea, «Fra venti anni Dio sarà ito», e i re gli sorrideano. Dopo venti
anni Desmoulins diceva: «I re sono maturi: Dio non ancora», e i re non
poteano più ridere, côlti dal pugnale, dal patibolo, dalla conquista, dalle
sommosse, dalle annessioni, fin da quella che i diplomatici chiamano pace,
e non è che una maschera della reciproca paura.
</p>
</div>

<div class="chapter">
<p>
<span class="pagenum" id="Page_635">[635]</span>
</p>

<h2><a id="disc57"></a>
DISCORSO LVII.

<span class="smaller">LE DIFESE.</span>
</h2>

<p>
Parve che, col suffragio universale in politica, s'introducesse anche la competenza
universale in fatto di dottrine e pratiche sacre; la parola scienza
si contrappose a qualunque insegnamento dogmatico o religioso; nè tra
l'atomo primitivo e l'essere pensante e libero si volle mettere altro che
la forza, operante per secoli che non cominciarono e non finiranno.
Guerra dunque a questa parentela delle anime che è la religione: guerra
dai Regalisti, che confondendo lo Stato colla società, a quello sottomettono
la Chiesa, altro non vedendo che individui rimpetto ad esso, e creando il
cesarismo democratico che accentra tutto nel Governo, fin le coscienze, e
titolo di libertà politica ricusano ad ogni libertà morale e indipendenza individuale;
guerra dagli Unionisti che in una stessa chiesa, non ostante la
diversità del simbolo, vorrebbero ridurre anglicani, ruteni, romani, accusando
d'angustia il cattolicismo che respinge l'amplesso della verità coll'errore<a class="tag" id="tag626" href="#note626">[626]</a>;
guerra dagli Unitarj, che proclamano la morale del cristianesimo,
ma senza dogmi; guerra dai Latitudinarj che accettano del cristianesimo quel
che residua dopo eliminate le differenze tra cattolici e protestanti; guerra
dagli Umanitarj che sola religione riconoscono la natura; guerra dai Razionalisti,
che, nei culti stabiliti, non vedono l'espression della fede, e solo alla
scienza libera e indipendente, al pensiero filosofico domandano il secreto degli
umani destini, la regola delle credenze e delle azioni, alla ragione sola attribuiscono
tutti i progressi dell'umanità, compreso il cristianesimo, che fu un
prodotto, tra filosofico e popolare, del genio e del cuore dell'uomo. Separata
la ragione dalla fede, la separano anche dalla morale arrivando alla
negazione del dovere; e al cristianesimo di canoni positivi e di sanzione
sopranaturale surrogano massime d'elastica argomentazione, o affermazioni
panteistiche, o negazioni materialistiche e scettica fluttuazione.
</p>

<p>
Con questa opposizione, sociale, religiosa, civile, principesca, alla distruzione
di tutto l'ordine storico e morale faticano e applaudono persone che
<span class="pagenum" id="Page_636">[636]</span>
mai non conobbero i grandi lavori dell'apologetica cristiana, non apersero
mai un'esposizione scientifica dei dogmi: sentirono un dubbio, uno scherno;
lo trovarono conforme all'istinto proprio e all'indole del tempo, e se ne
munirono contro la fede, a cui gli aveva educati la madre.
</p>

<p>
La qual fede porta che la ragione non abbia bastante lume, nè la volontà
forza bastante per conoscere o raggiungere il fine, al quale l'indirizzo e
l'assistenza non può darsi che dall'alto: sicchè tolto il Cristo, che rialzò l'umanità
caduta, il Cristo che amò gli uomini sino a morir per essi, rimane
soppressa la carità, e reciso alla radice l'albero dell'odierna civiltà. Perocchè
l'anima non si lascia decomporre nelle sue facoltà come la statua di Condillac;
e se ha la ragione, ha pure il sentimento e l'immaginazione; vuol
conoscere, ma anche amare.
</p>

<p>
Contro di questi varj nemici ebbe a combattere la Chiesa, e in prima nell'ordine
pratico colle antiche sue istituzioni e con nuove. Alla Congregazione
di propaganda si crebbe attività. Gregorio XVI dal 1831 al 45 creò centonovantacinque
vescovadi, e trentasei vicariati apostolici; ripristinò la sede
vescovile d'Algeri; affidò agli Oblati di Pinerolo la missione di Ava, e del
Pegù; istituì il vicariato dell'Africa centrale; dai selvaggi dell'Oceania
ebbe lettere affettuose e doni singolari; favorì l'opera pia a tal uopo istituita
a Lione, e morendo lasciò scudi diciasette mila alla Congregazione di
Propaganda, e i suoi libri al Collegio Urbano che aveva affidato ai Gesuiti.
Ventidue nuovi vicariati istituì Pio IX, massime nella Cina e Cocincina,
e nel Bengala e in altre parti dell'India e dell'Africa: ristabilì la gerarchia
in Inghilterra; la rinnovò in Olanda; la rintegrò nella Spagna riconciliata.
</p>

<p>
La Propaganda nel 1860 contava settantun vicarj apostolici, nove
prefetti apostolici, tremila ducensessantasette missioni, con sei milioni
seicento sessantaduemila e ottantaquattro fedeli; ed oggi annovera centuno
vicariati e cenventisette prefetture. In appoggio di questa immortal gloria
e gioja del pontificato, moltissimi collegi di Roma educano i Germanici, gli
Ungaresi, i Greci, i Ruteni, gl'Irlandesi, i Belgi ecc., oltre quelli di varie
congregazioni religiose, massime di Gesuiti, di Redentoristi, di Lazaristi.
Il collegio Urbano, ubertoso semenzajo di missionarj, fu coadjuvato dalle pie
società delle missioni (1854), dal collegio ecclesiastico Pio inglese (1852),
dal Seminario francese (1853), dall'Americano (1858), e da altri fondati a
Parigi, a Lione, in Irlanda, a Genova, a Milano, a Torino; i cui alunni
accorrono dovunque i trattati schiudono un nuovo paese, spesso li prevengono;
onde dalle Montagne Rocciose fino al Gange, dalla Cina al capo
di Buona Speranza apronsi chiese, si consacrano sacerdoti, e le mazze colle
quali i selvaggi spaccavano la testa de' nemici si convertono in croci, nel
cui segno tutti divengono fratelli.
</p>

<p>
Così, oltre essere cattolica per l'imperturbabile stabilità de' suoi dogmi,
come quando restringeasi fra dodici nel cenacolo di Gerusalemme, la Chiesa
<span class="pagenum" id="Page_637">[637]</span>
si rifà delle molte jatture con tante conversioni, le quali sono specialmente
notevoli in Inghilterra<a class="tag" id="tag627" href="#note627">[627]</a>.
</p>

<p>
Le istituzioni pie e caritatevoli, ricchezza delle età precedenti, che tanto
aveano deteriorato nella rivoluzione, si diede opera a restaurarle, meglio conformandole
all'indole del secolo. Gli Ordini religiosi, che dapertutto erano
stati spenti, vennero ridesti almeno in parte, e fra essi, «annuendo alle
pressanti suppliche di vescovi e di personaggi altissimi», anche quello dei
Gesuiti, carico dei meriti e delle maledizioni di tre secoli. Coi Gesuiti furono
confusi i Liguoriani da coloro che di quel marchio infamano chi mostra
dottrina e zelo più dell'ordinario. Fra' nuovi Ordini introdotti rammenteremo
gli Oblati della Beata Vergine senza speciali voti; i sacerdoti della Carità
dell'abate Rosmini, diretti a perfezionare il sacerdozio: e le Figlie della
Carità, istituite in Francia sotto la direzione di san Vincenzo di Paolo, ed
ora moltiplicate in Italia e in molte guise imitate, principalmente da Maria
Maddalena di Canossa veronese nell'intento di servir ai poveri e perfezionarsi
nell'amor di Dio e del prossimo, ed esser sorelle di quei che non
hanno sorelle.
</p>

<p>
Nuove opere di carità si propagarono; come a Milano la <i>Pia unione</i>, benedetta
dal popolo e beffeggiata dai gaudenti col titolo di <i>Società del biscottino</i>
per le chicche onde ricreava i poveri malati dell'ospedale, mentre ai
sani compartiva sussidj, lavoro, educazione, ricreazioni, rifugi di pericolanti
e pericolate; a Firenze il ricovero delle traviate aperto dalla Frescobaldi
Capponi; a Imola l'unione di San Lorenzo; a Bologna la pia opera de' vergognosi;
a Modena lo stabilimento di sant'Orsola per l'educazione di fanciulli
poveri; ad Ancona, a Cremona, a Napoli, a Torino, a Venezia, a Brescia,
a Bergamo, a Novara, larghe e molteplici beneficenze del Baroni, del Manini,
della Ciceri, della contessa Barolo, del Massa, del Cottolengo, dei
Cavanis, dei conti Passi, della Rosa Govona, della contessa Bellini. L'Olivieri,
e il padre Lodovico da Casoria riscattavano bambini mori; il Botta e
il Moriondi somaschi prendeano cura di fanciulli discoli; l'Assarotti e il
Fabriani dei sordomuti, speciale attenzione delle Suore della carità.
</p>

<p>
Non so se agli eretici possa darsi miglior confutazione che la santità di
queste opere, che sono derise dai fortunati, e dagli statolatri attraversate
nell'esercizio del bene e nella libertà del sagrifizio.
</p>

<p>
In quest'ordine pratico non mancarono eccessi ed illusioni. Nel disastro
di tutte le credenze v'è sempre anime amorose e passionate, che si vendicano
dell'ateismo e dello scetticismo non solo col ristabilir la fede religiosa,
ma inabissandosi in Dio col misticismo, che, quando invade, più
non conosce freno, repudia l'autorità, tramuta la tradizione in simboli, e
tutto assorbe nell'oggetto del suo amore. Di sue aberrazioni s'ha un testimonio
nella <i>Vera idea dei così detti millennarj cattolici</i>, lettera d'un prete
cittadino (Luigi Giudici) ad un parroco campestre (Lugano 1816), seguìta da
<span class="pagenum" id="Page_638">[638]</span>
un'<i>Esposizione e dilucidazione</i>; poi dal <i>Nodo della quistione del giorno</i>,
e dalla <i>Risposta ad alcuni dubbj</i>; sempre in lettere, di cui l'ottava è
<i>Vera idea dell'errore millennario</i>: e la sesta, <i>Giudizio sull'opera del
padre Giuseppe M. Pujati toccante il sistema millennario cattolico lambertiano</i>.
</p>

<p>
Anche Agnese Maria Firrao, monaca di Santa Chiara a Roma e istitutrice
d'una riforma del terz'ordine, acquistò reputazione di santità, ebbe estasi,
rivelazioni, poi convinta di frode si ritirò a penitenza.
</p>

<p>
Francesco Antonio Grignaschi, parroco di Cimamulera in Valdossola, nel
maggio 1843 pretendeva aver saputo in confessione esistere una setta adoratrice
del diavolo, ne' cui ritrovi compivansi inaudite nefandità, usavansi
le cose sacre ad atti impudichi, trafiggeasi con pugnali l'ostia consacrata;
costoro aver tramato di uccidere Carlalberto mentre in Alessandria assisteva
alla coronazione dell'immagine di Maria. Corse egli per rivelarlo al re,
e nol trovò; al vescovo di Novara, e nol trovò; onde recossi a Roma per
chiedere al Sant'Uffizio di poter denunziare le persone rivelategli in confessione.
Tale facoltà niun vescovo, neppure il papa avrebbe potuto concedergli;
ma a suo modo egli espose il fatto al conte Broglia ministro sardo, e questi
alla Corte, e mandò la lista de' cospiratori che comprendeva anche alti impiegati
e cittadini onorevolissimi, i quali, a sentir lui, aveano patto espresso
col demonio, da cui riceveano denaro, erano trasportati all'adunanza mensile,
dove, oltre le nefandità, si divisavano i modi d'abbattere la religione
e i troni<a class="tag" id="tag628" href="#note628">[628]</a>.
</p>

<p>
Queste rivelazioni occuparono il Sant'Uffizio non men che la diplomazia e
il Governo sardo; ma pajono delirj d'un pazzo, forse al pari delle dottrine
da lui foggiate, e dove supponeva d'esser un nuovo Cristo, venuto a rigenerare
il mondo pervertito, e recare una nuova rivelazione. Fin dal 1842
cercò accreditare nella sua parrocchia un santuario, a cui s'accorresse da
tutte le parti, e vi s'adoperava col pretendere di conservar le tradizioni della
Chiesa, e col circondarsi di meraviglioso che colpisse le immaginazioni.
Pertanto insinuava ch'egli avesse rivelazioni: una tal Giovannona, che
fe passare come prediletta della Madonna, e che parlasse con questa, e ne
recasse i comandi a lui curato, l'assicurava che avrebbe a patire quanto
il Verbo umanato; sarebbe crocifisso, sepolto, e risorgerebbe a compier
l'opera della redenzione. Morta costei il 1846 nel fior dell'età, nell'uffizio
di ricever rivelazioni e far miracoli egli le surrogò Domenica Lana, che
arrivò a spacciare esser la stessa Maria Vergine sposa di Dio.
</p>

<p>
Nel libro <i>Crux de Cruce</i>, tolto da quanto il Grignaschi dettò ad uno
de' suoi e pubblicato da Giuseppe Provana, si spiegano errori inescusabili:
la Chiesa di Cristo sarà distrutta, per venir poi riedificata colla
cruenta riproduzione del sacrifizio della croce: sarà mondata colla verità
dalla confusione degli errori che la infestano: non le furono rivelati
<span class="pagenum" id="Page_639">[639]</span>
ancora tutti i secreti di Dio: per la redenzione il peccato fu vinto, ma
non distrutto<a class="tag" id="tag629" href="#note629">[629]</a>.
</p>

<p>
Chi ci ha letti sa i modi e le conseguenze di tali opinioni. Il magistrato
volle reprimere quelle eccentricità scandalose; mancando però l'esplicita
dichiarazione de' fatti imputati, non si venne a condanna. Il cessar della
<i>persecuzione</i> crebbe gli spiriti al Grignaschi; pie signore, fin sacerdoti lo
appoggiarono, quasi fosse vittima delle ostilità che allora si cominciavano al
clero e alla fede: quel che anche una vulgare prudenza bastava a prevedere,
cioè i disastri del 1849, parvero profezie; tanto che il Grignaschi si avventurò
ad asserire d'esser vero Cristo, incarnato per purgare il mondo dall'iniquità,
e piantare una nuova religione. Ai parroci vicini e a varie persone a Casale,
a Domodossola, a Vercelli, e principalmente ai Franchini e a Viarigi fe
tali asserzioni, dapprima coll'allettativa del segreto, poi coi vanti delle
solennità con cui era ricevuto, e della folla che traeva alle sue prediche.
D'allora le stesse immondezze divenivano merito, siccome comunicazione
del corpo di Cristo: distinguevasi il sentire dall'acconsentire, al modo
de' Quietisti, lo spirito assorto nella contemplazione e la carne concupiscente.
I proseliti egli ricevea con riti e giuramenti di secreto; fra loro
costituiva gradi e cariche; e se ne serviva di stromenti per conoscere i fatti
altrui e mostrarsene indovino. Vi univa il lacchezzo politico, promettendo
Pio IX convertito, l'Italia unita sotto un solo vessillo; mentre agli
scontenti prediceva il ripristino degli ordini antichi.
</p>

<p>
Molti gli credettero, e n'erano spinti ad atti di virtù, a limosine, a sacrifizj:
interi villaggi, massime Viarigi e i Franchini, n'erano agitati:
finchè il magistrato arrestò questi turbatori della quiete, e li processò.
L'avvocato fiscale Minghelli asseriva che e lo Statuto e il Codice impongono
al Governo di vigilare che nel regno non s'introducano altre religioni
fuori della cattolica dominante e delle tollerate, per evitare il disordine della
società<a class="tag" id="tag630" href="#note630">[630]</a>; sicchè il professare principj che intaccano o menomano la forza
della religione cattolica dev'esser represso e punito, perchè colpisce la società
nel punto più vulnerabile.
</p>

<p>
Colla consueta passione tolse a difenderlo l'avvocato Brofferio, come un
infelice, spogliato delle insegne sacerdotali, rejetto dalla sede pontificia, denunciato
dalla cattedra episcopale, e asseriva che una condanna non chiuderebbe
al Grignaschi l'avvenire «che a lui incontestabilmente appartiene».
</p>

<p>
Il Grignaschi in una lunga difesa dicea press'a poco che, se Cristo può
discendere nell'ostia e transustanziarla, lo può anche in un uomo.
Il prete Marrone, che era uno de' più costanti proseliti, in un lunghissimo
discorso sostenne la divina missione del Grignaschi, accumulandone le
prove<a class="tag" id="tag631" href="#note631">[631]</a>: il che fece anche il Ferraris, adducendo fatti proprj, guarigione
da mali, scoperta di secretissimi suoi pensieri, apparizioni, rivelazioni,
che non lasciavano dubitare essere volontà di Dio si credesse quel ch'esse
<span class="pagenum" id="Page_640">[640]</span>
attestavano; giacchè egli non era «uomo di pregiudizj, nè di superstizioni,
nè di panico timore, neppur troppo corrivo a credere lo straordinario e
il nuovo». Luigia Fracchia ex-monaca, una delle più infervorate alla nuova
credenza, e strumento del Grignaschi, da molti miracoli e rivelazioni che
ebbe, parevale attestato «il medesimo, che trovasi nella Eucaristia, trovarsi
pure sotto le spoglie di quel sacerdote», ond'essa corse a lui riconoscendolo
per vero Cristo, e adorandolo.
</p>

<p>
Il 15 luglio 1850 fu proferita la condanna di relegazione per dieci anni
contro il Grignaschi, oltre l'emenda pubblica: minor pena agli altri; la
Fracchia a due anni d'ergastolo.
</p>

<p>
Tanti casi sopraggiunsero, che quel processo, cagione di tanto rumore, fu
dimenticato a segno, che ben poco potemmo noi raccogliere dalle memorie,
e a fatica ne trovammo i documenti<a class="tag" id="tag632" href="#note632">[632]</a>. Eppure non ci parve superfluo il
richiamarlo a memoria, perchè vogliano i lettori confrontarlo con altri che
ci vengono qua e là indicati, valersi del presente per ispiegare il passato,
e, non foss'altro, divenir meno superbi di quello, e più indulgenti verso di
questo. Soggiungeremo che il Grignaschi trovò credenti ed apostoli non
pochi nelle diocesi d'Asti, Novara, Casale, anche probi e colti, da' quali fu
tenuto in reputazione di santità anche dopo che le sue dottrine andarono
condannate; e oggi stesso non mancano veneratori al <i>Profeta</i> e al suo
<i>mistero</i>.
</p>

<p>
Alcuni seguaci ebbe pure il polacco Adamo Mickiewic<a class="tag" id="tag633" href="#note633">[633]</a>, e più Andrea Towianski,
il quale, dalla Svizzera tornando spesso a Torino, guadagnò proseliti
a quella che intitola l'Opera di Dio; persuadendo che dalla presente corruzione
non si possa uscire se non accettando il soccorso del Signore, il quale
ora appunto dà la sua misericordia alla Chiesa e alle nazioni. Tutta la luce
del Towianski riposa in questa unità, d'adempiere la volontà di Dio mediante
i sagrifizj di Gesù Cristo; e crede che Dio nella sua misericordia
permetta oggi d'estendere l'azione salutare della Chiesa chiamando l'uomo a
conoscer meglio que' sagrifizj, ed applicarli alla vita privata e pubblica. Non
proclama egli dunque una dottrina nuova, ma la grazia e la vita che riconciliano
con Dio e col prossimo, e credesi eletto per ricevere il pensiero di
Dio e trasmetterlo a quest'età. Un libro suo intitolato <i>il Banchetto (Biesada)</i>
lo fece perseguitar a Parigi come a Roma, ma dichiarò non esser che una
improvida raccolta di conversazioni intorno all'epoca superiore della via e
del regno di Gesù Cristo. Quei che gli credettero esercitano l'amore con
zelo e calma, quasi donati di particolar luce cristiana dalla misericordia divina<a class="tag" id="tag634" href="#note634">[634]</a>,
ma i Cattolici domandano donde egli deduca la sua missione.
</p>

<p>
È ben notevole come, fra tanto mareggiare nel dubbio e tanto fremere
d'anime nate all'odio, s'incontrino ancora esempj d'allegrezza esultante o di
profonda tristezza nel contemplare ciò ch'è fuori di questa valle di lacrime,
astraendosi dalle presenti materialità per affissare in Dio il pensiero, la
<span class="pagenum" id="Page_641">[641]</span>
volontà, il sentimento, e abbandonandosi alla carità, talvolta sin al peccato,
e sin a dare un carattere sensuale all'amor divino. Una nostra leggenda
racconta d'un artista che dipingeva una Madonna Assunta sopra una cupola
altissima. Per osservar l'effetto d'una mano tesa verso la terra, egli
piegossi indietro senza avvertire che il palco finiva, e ne precipitava a
sicura morte. Ma in quell'atto stese la sua alla mano ch'egli stesso avea
dipinta, e quella il prese e lo sostenne, sicchè fu salvo dalla credenza nell'opera
propria.
</p>

<p>
In un secolo di tanti errori, le opere e le istituzioni non sarieno bastate
senza il sussidio della scienza; nè questa mancò. La teologia si tenne
sempre all'altezza che le è propria, singolarmente in Roma come scienza
della Chiesa cattolica, immobile nelle verità dogmatiche, progressiva nello
scoprir le relazioni fra i termini. Perocchè la Chiesa, oltre il pensiero immutabile,
eterno come Dio, ne ha uno sottomesso all'andar del tempo e
de' luoghi; quello è il dogma rivelato, questo è scienza umana delle opinioni
che al dogma s'innestano, e perciò partecipa della maggiore o minor
cultura, e dee progredire colle dottrine e la civiltà, non solo pareggiandole
nello sviluppo, ma sovrastandovi in estensione, profondità, eccellenza<a class="tag" id="tag635" href="#note635">[635]</a>.
Come Napoleone quando vagiva ad Ajaccio non era quello che vinceva ad
Austerliz, così la teologia è diversa in sant'Agostino e in san Tommaso, negli
scolastici e nel Bellarmino. L'unità e l'uniformità sono due cose distinte,
e un Padre notò che la veste di Cristo era inconsutile, ma quella della
Chiesa ha diversi colori; ed oggi è mutato il modo di studiare il sovrintelligibile
e di ridurlo coll'intelligibile a una concordia che il vulgo crede
impossibile. Nell'esaminare la dottrina, gli effetti della dottrina, i titoli
della dottrina, deve la teologia procedere sinteticamente, giacchè la dogmatica
cattolica è il più compatto sistema che sia e la maggior unità, dove
ogni dogma è tutta la scienza, nè l'uno può dall'altro disgregarsi senza intaccare
l'integrità; a differenza dell'eresia che s'industria nell'analisi spicciolata,
disgiungendo il fedele dalla Chiesa, il cristiano da Cristo, la fede dalla carità.
Pei Cattolici la rivelazione è perenne nella Chiesa, come il sagrifizio; e
non rivela o ispira cose nuove, ma tien perennemente viva la ispirazione
originale, e fa che l'umano pensiero e la società cristiana viepiù s'addentri
nelle verità rivelate. Quest'opera immanente e continua attribuì Cristo allo
Spirito Santo che avrebbe mandato dal cielo dopo compiuta la redenzione.
«Io (diceva) v'ho parlato stando presso di voi, ma fuori di voi: v'ho messo
innanzi il corpo della verità; ma queste cose lo spirito Paracleto ve le suggerirà
dentro; e sarà con voi in perpetuo, e voi lo conoscerete perchè sarà
dentro di voi: egli è spirito di verità, e tutta ve la insegnerà: renderà testimonianza
di me; mi glorificherà, perchè procede dal Padre come me, e da
me stesso procede, e attinge dalla mia fonte, e riverserà a voi»<a class="tag" id="tag636" href="#note636">[636]</a>. Onde
non v'è pericolo che l'insegnamento interiore discordi mai dall'esteriore,
<span class="pagenum" id="Page_642">[642]</span>
poichè sono due forme della stessa verità. Di qui la Chiesa trasse la preghiera
con cui domanda lo Spirito che illuminandola la introduca in tutta
la verità<a class="tag" id="tag637" href="#note637">[637]</a>.
</p>

<p>
Le dispute fra probabilisti e tuzioristi non ci riguardano, e più volentieri
diremo come la polemica applicò cognizioni complesse a sventare le ipotesi
e i paradossi che i moderni aggiunsero agli antichi, discutendo le profezie,
i miracoli, le testimonianze.
</p>

<p>
Il padre Pianciani nella <i>Cosmogonia naturale comparata col Genesi</i>
difende il Pentateuco dagli attacchi de' naturalisti, come già avea fatto
a Roma il Wiseman nelle famose <i>Conferenze</i>, abbandonando quei timidi
che s'affiggono a interpretazioni troppo materiali, eppure astenendosi da
affermazioni premature e compromettenti. Così il Ballerini, il Nardi, il
Detorri, il Regis, il Gaude, il Pacifico, il padre Secondo Franco, il Ghiringhello...
la teologia rinfrancarono colle scienze umane, e richiamarono
le menti all'austera scienza dei dottori in quella ampiezza che comprende
l'intelligenza come la sensitività, l'esame come la certezza naturale,
la libera speculazione e l'autorità, l'indagine dei fatti interiori e la rigorosa
deduzione de' principj. Tale affacciasi la teologia in san Tommaso, sulle cui
orme vanno il padre Liberatore, il Capecelatro, l'Alimonda, il De Crescenzio
(<i>De intellectu philosophiæ</i> 1863). Voghera discusse sulla podestà e infallibilità
del papa e della Chiesa. Fin trenta edizioni ebbero le <i>Istituzioni</i> del
padre Perrone, autore di opere insigni pei più dotti e per le scuole, come
d'altre popolari, quali l'<i>Apostolato cattolico e il proselitismo protestante</i>;
il <i>Protestantismo e la regola di fede</i>; il <i>Piccolo catechismo intorno ai Barbetti
e Valdesi</i>; il <i>Catechismo intorno alla Chiesa cattolica</i>; il <i>San Pietro
a Roma; Lucilla disingannata</i>, ove confutava un tristo libro del Monod.
</p>

<p>
L'Audisio, dopo educata l'eloquenza sacra, ragiona del <i>diritto pubblico</i>
della Chiesa; come l'Avogadro, il conte Solaro della Margherita, i vescovi
d'Imola, d'Ivrea, di Mondovì<a class="tag" id="tag638" href="#note638">[638]</a> ed altri dibattono le quistioni sociali e
civili: e non è per difetto di maestri se sì mal le conosce quella turba che
più crede sapere quanto ha meno studiato. Essa rinfaccia che non vi sono
più i Tommasi, i Bellarmino: quasi gli Ariosti, i Galilei, i Raffaelli abbondino
nella presente universale decadenza. Ben è a dire che la discussione
è difficile quando l'oppositore ignora i principj, come non si può
convincere dell'assurdità del moto perpetuo chi non sa gli elementi della
meccanica.
</p>

<p>
In concorrenza con imprese forestiere, le compilazioni della <i>Biblioteca
Ecclesiastica</i>, della <i>Biblioteca dei padri e dottori latini</i> diffusero
studj di cui troppo era bisogno.
</p>

<p>
Alle produzioni dell'esegesi tedesca, e del razionalismo contro l'ispirazione
e la canonicità delle Scritture non abbastanza si opposero studj
d'ermeneutica sacra, e di patristica<a class="tag" id="tag639" href="#note639">[639]</a>, e quell'alta teologia che eleva la
<span class="pagenum" id="Page_643">[643]</span>
critica ad invenzione; pure possiamo compiacerci del Secchi, di Bernardo
Rossi, del Maj, del Patrizj, del Cavedoni; l'Ungarelli e il Vercellone compirono
sul testo sacro lavori da non iscomparir a petto di qualunque straniero,
e mostrare che l'intelletto umano sa rivendicar la sua indipendenza
sempre, e lanciarsi all'esercizio individuale anche commentando.
</p>

<p>
Le bestemmie mistagogiche del Renan eccitarono a risposte il Passaglia, il
Capecelatro, il Ghiringhello, l'Isola, il De Riso, il Delitala, il Grimaldi,
l'Arnaldi, il Vitrioli e molti altri; dopo i quali la semplice lettura de' vangeli
basta a convincerci che, al sommar de' conti, il nostro Cristo è migliore
che non tutte coteste invenzioni.
</p>

<p>
Del resto la teologia ha una storia come l'altre scienze, ed è nobile esercizio
dell'attività intellettuale il seguitarne le fasi; in che guisa gli atti della
ragione umana s'applicarono al divino oggetto della rivelazione; con qual
metodo queste verità furono esposte, spiegate, provate, combattute; qual
nuova filosofia di Dio e dell'uomo ne origina: qual parte ha esercitato nell'incivilimento
umano e nel progresso della società. Ma se si tornerà al
bisogno del vero per altre vie, bisognerà bene che la teologia si atteggi al
nuovo arringo, giustificando i fatti su cui fonda la sua autorità, a norma
delle presenti condizioni dello spirito umano e delle profonde modificazioni
che la controversia religiosa ora subì: alleandosi intrepidamente alla
scienza per arrivare alla grande unione della fede, del raziocinio, dell'esperienza.
</p>

<p>
La predicazione si fece più austera che non avesse cominciato col Barbieri;
e se possiamo citare pochi oratori che accoppiino familiarità e decoro,
logica rigorosa ed eloquenza passionata, è consolante che in molti luoghi si
tengono conferenze (<i>Bausa</i>, <i>Franco</i>, <i>Perrone</i>, ecc.) per trattare dottrinalmente
i punti che gli avversarj gettano in pubblico. Si estesero le missioni,
in cui pare che il sopravvenire d'un prete straniero a predicare e
confessare ridesti le coscienze, assopite alla voce del parroco consueto.
</p>

<p>
Dalle altezze della filosofia come s'inizia l'errore così è necessario proceda
e si rinfranchi la difesa della verità. Nè qui ci mancarono sommi
ingegni.
</p>

<p>
Già al vulgare sensismo di Locke e di Condillac<a class="tag" id="tag640" href="#note640">[640]</a> eransi opposti fra di
noi il cardinale Gerdil, che sostenne non poter l'idea dell'ente derivare dai
sensi, e neppure esser idea formata: il Falletti, che al canone della sensazione
surrogò il leibniziano della ragione sufficiente e la generale idea dell'essere,
dedotta dal pensante; Ermenegildo Pino, che il principio d'una scienza universale
trova nella natura divina, sorgente della ragione umana. Pure non
tolsero che le inezie sensiste fossero propagate fra noi, senza malizia dal padre
Soave e con arte dal Lalebasque (Pasquale Borelli) e dagli ex-preti Compagnoni,
che tradusse il Tracy, e Melchior Gioja, il quale della morale faceva
un ramo dell'economia politica e una scienza della felicità, sicchè ponea fra
<span class="pagenum" id="Page_644">[644]</span>
i delitti punibili il digiunare, il celibato, il mortificar la carne. Verso la verità
e la natura si tentò ritornare o per via dell'ecclettismo coi Francesi,
o del senso comune cogli Scozzesi, cercando conoscere la natura dell'uomo
e la sua finale destinazione. Le dottrine di Kant, che toglievano la coscienza
all'intelletto relegandola nella sensibilità, non ebbero molto seguito fra noi,
dove furono limpidamente esposte e oppugnate da Pasquale Galluppi.
</p>

<p>
Il siciliano padre Gioachino Ventura (1792-1861), fermo a innestare la
filosofia sulla rivelazione, ripudia l'intuito delle idee eterne; e staccato dal
tradizionalismo di Bonald e di Lamennais, ricusanti ogni certezza fuor della
parola di Dio, s'attenne a san Tommaso, il quale insegna che come la Grazia
suppone la natura, così la fede suppone la ragione. Pertanto dalla prima opera
sua <i>De modo philosophandi</i> modificossi assai. Dietro a quella sì cara illusione
dell'alleanza della libertà politica colla religione cattolica, lasciossi trarre
nel turbine rivoluzionario; ma lo svolgersi degli avvenimenti, che sono la
logica delle idee, gli portò quella rettificazione de' proprj concetti che è la
ricompensa delle intelligenze sincere. Le sue <i>lettere a una protestante</i> sono
calzanti; come belle le ultime prove di temperar colla fede così la libertà
civile come l'autorità sovrana, di librare la ragion filosofica colla cattolica;
al qual uopo portò anche sul pergamo l'esposizione dottrinale del dogma.
</p>

<p>
Mentre i razionalisti dicono «La ragione è tutto», e i tradizionalisti «La
ragione è nulla», noi diciamo «La fede e la ragione si scontrano nella verità»
e su ciò fondasi la dottrina di Antonio Rosmini roveretano (1797-1855)
che vuol elevare il mondo della scienza e della verità sulle ruine della sofistica
e della menzogna. Pose egli innata l'idea dell'essere possibile, che
poi accostò all'ente reale, svolgendola in tutta la comprensione e le forme,
e repudiando quelli che trascurano i vincoli, per cui tutti gli enti sono connessi
fra loro. Teologo al tempo stesso che argutissimo dialettico ed eminente
filosofo, trattò le quistioni più scabrose e sottili, e se per quelle della
coscienza fu denunziato alla Congregazione dell'Indice, ebbe la gloria d'uscirne
senza taccia, a gran conforto della numerosa schiera de' suoi seguaci<a class="tag" id="tag641" href="#note641">[641]</a>.
La sua <i>Teosofia</i> comparsa postuma fu giudicata l'opera più poderosa
che si leggesse dopo san Tommaso. Di specchiata virtù e sincera
fede, dalle eminenti speculazioni scendeva alle più minute pratiche della
vita e della pietà; istituì i sacerdoti della Carità per l'esercizio d'ogni opera
utile al prossimo, e le suore della Provvidenza per istruire fanciulle. In
giorni procellosi pubblicò le <i>Cinque Piaghe della Chiesa</i>, ch'erano, la separazione
del popolo dal clero nel pubblico culto, l'insufficiente educazione
del clero inferiore, la disunione dei vescovi, la nomina di questi lasciata
al poter laicale, la servitù de' beni ecclesiastici. L'acerbità di qualche espressione
e la inopportunità coi tempi fecero censurare quest'opera, e l'autore
vi si sottopose docilmente.
</p>

<p>
Non così piegossi il Gioberti, del quale ripetutamente avemmo a discorrere,
<span class="pagenum" id="Page_645">[645]</span>
e che rifacendo con metodo sintetico, ed esponendo con stile retorico
la filosofia cattolica tradizionale dell'ente, già con finissima analisi
esposta dal Rosmini, la esagerò sino alla formola <i>L'Ente crea l'esistente</i>:
ponendo così fra sè e l'autore del <i>Nuovo Saggio</i> un inutile dissenso. Con
forza irresistibile abbatte psicologi e soggettivisti, peccando però nel giudicar
tali alcuni che nol sono.
</p>

<p>
Nè vuolsi dissimulare che i più dei filosofi nominati sono ecclesiastici,
smentendo anche in ciò coloro che appajano chierica e ignoranza<a class="tag" id="tag642" href="#note642">[642]</a>. Si
schierano essi sotto que' due campioni, Rosmini e Gioberti, pure mirando
a qualche novità; e come la teologia li rattiene da teorie esiziali alla
morale e al diritto, nella metafisica sostengono generalmente l'elemento
intellettuale objettivo, l'intuizione immediata del primo vero, pertinenza
divina, respingendo così lo scetticismo.
</p>

<p>
Il <i>Saggio teoretico del diritto</i> del gesuita Tapparelli sverta, come le
dottrine sensiste del Locke e del Condillac, così le cesariane del Burlamacchi
e del Romagnosi; subordina il diritto alla morale, senza però confondere
il giusto coll'onesto, esterno quello, interno questo, quello obbligatorio,
questo spontaneo.
</p>

<p>
Il padre Bonfiglio Mora e il Sanseverino (<i>Philosophia christiana cum
antiqua, et nova comparata</i> 1862) posero la filosofia cristiana a riscontro
della moderna.
</p>

<p>
Augusto Conti cerca il metodo compositivo, fondato sulla coscienza dell'uomo,
non già solitario, ma con tutte le sue relazioni, le quali bisogna
riconoscere quali sono: onde in una comprensione universale riunisce gli
aspetti particolari del soggetto filosofico, per arrivare alla rigenerazione morale
della coscienza.
</p>

<p>
Il Bertini nella <i>Idea d'una filosofia della vita</i> combatte l'antropomorfismo,
cioè l'umanesimo esagerato, che supponendo originalmente buono
l'uomo, deve immaginare un Dio nient'altro che clemente, la cui giustizia
vendicativa è mera finzione andromorfica: e pensa che la filosofia critica, la
quale, per dimostrare la veracità dell'umana intelligenza si vale soltanto
dell'intelligenza, non può arrivare ad alcuna ferma conclusione. Sgomentato
dall'assalto mossogli da Ausonio Franchi nella <i>Filosofia delle Scuole
italiane</i>, scivolò cogli scettici, e ne' <i>Dialoghi sulla questione religiosa</i> (1861)
pose a colloquio un teologo inetto, con un filosofo arguto, il quale argomenta
che la certezza della fede non deriva da motivi religiosi, ma da
atto della volontà: e che ogni religione, la quale faccia dipendere la salute
dell'anima da certe credenze, è di necessità intollerante.
</p>

<p>
E sia pur vero che la ragione naturale non possa generare una fede sopranaturale;
ma ciò non importa ch'essa non arrivi a generar una certezza
naturale e piena. Ripudiamo poi affatto quel suo distinguere il dio teologico
dal dio filosofico, del quale non importa tanto accertare l'esistenza,
<span class="pagenum" id="Page_646">[646]</span>
quanto formarsi un giusto concetto della sua natura; giacchè, si affermi o
si neghi l'esistenza sua, egli se ne compiace del pari, purchè ciò venga da
convinzione.
</p>

<p>
Come non deploreremmo tante avventatezze e fantasie buttate fuori col
titolo di filosofia della storia? la quale non potrebbe essere che un connettere
gli avvenimenti positivi a un piano divino, sicchè dall'avvenuto può
argomentarsi quel che avverrà. Ma perduta la fede perdesi anche la ragione;
laonde i sistemi nuovi son immaginazioni o ciarlatanesimo per annebbiar le
menti giovanili nelle scuole imposte dal governo, in modo che neppur conoscano
i fatti. Perocchè già vedemmo come da Cartesio, passando per Spinosa
e Kant, s'arrivasse alla completa dissoluzione con Hegel: moda tedesca
che vuolsi impiantare in Italia dopo che i suoi la repudiarono. Il dubbio
di Kant è la fonte de' traviamenti moderni, e bisogna guarirne tornando
all'esperienza e al buon senso. Ma l'esperienza deve estendersi a tutti i
fatti, non restringersi a qualche applicazione, come fa quando esclude il
sentimento, quando ama e odia, e le opinioni proclama come principj, e
dal regno materiale deduce le leggi dello spirito, più nella novità confidando
che nella verità, allettando col bizzarro anzichè col semplice e naturale,
più ch'altro temendo la disapprovazione de' giornali e l'obblio de' contemporanei.
Così pretendesi andar alla conquista della verità spogliandosi
di parte delle armi che si possedono: a forza di sottigliezze si trae un codice
di obbligazioni da un principio che non le racchiude: adopransi a turbare
la ragione maggiori sforzi che non se ne vorrebbero a trarre dal buon
senso facili regole, e revocare gli spiriti a se stessi, cioè al bene. Iddio ha
dato all'uomo pensiero, libertà, amore, diverse e stupende realtà, colle
quali mira alla realtà infinita; a Dio che è luce alla ragione, oggetto all'amore,
scopo alla volontà, che egli fece, ma che non costringe.
</p>

<p>
Principio della filosofia è, la ragione esser capace di discerner il vero nell'ordine
morale, e quel complesso di massime che costituiscono la religione
naturale. La religione riconosce questa forza alla ragione: sol nega che essa
sia sovrana: onde può benissimo associarsi colla filosofia, purchè questa
convincasi che la religione è divina, che non si compone di tesi discutibili
una a una, ma d'un accordo di dogmi rivelati dalla verità eterna in un libro
sacro, affidato a un'autorità viva e infallibile. La filosofia erra quando
le sue conclusioni contraddicono al dogma: ma possono allearsi mediante
un atto reciproco. Per parte della religione, esso sta nelle decisioni dogmatiche
della Chiesa: resta che la filosofia pronunzii il suo: e forse essa
non potrà progredire se non ammettendo qual postulato la coesione del finito
coll'infinito, della libertà colla necessità, della creatura col creatore; invocando
la fede ad attestare la permanenza del me, e dare alla verità una sanzione
superiore alla filosofica.
</p>

<p>
Al cristianesimo, la cui direzione è essenzialmente tradizionale, conferisce
<span class="pagenum" id="Page_647">[647]</span>
non poco la storia. Che se ella era stata, come alcuno definì, una vasta
congiura contro la verità; se, non collocando gli uomini al loro tempo, facea
piuttosto romanzi, e supponeva agli uomini e al tempo propositi che non
ebbero perchè non aveano ragione di averli, e calunniava la verità nel
passato per opprimerla nel presente; alcuni la revocarono a migliori uffizj,
e istrutti dall'urtar in tante ruine di cose che credeansi immortali, esaminarono
il vario indirizzo che via via presero il pensiero e l'attività degli
uomini: col che i fatti non appajono più come fenomeni accidentali, ma sviluppo,
seguito, effetto di precedenti, causa di susseguenti. Tale ci pare
trovarla nei lavori del padre Tosti, del Capecelatro, del Balbo<a class="tag" id="tag643" href="#note643">[643]</a>, del
Troya, del Cantù, del Mozzoni. E ben della storia fatta seriamente e con
un pensiero calmo e imparziale fa bisogno tra le passioni e i pregiudizj,
e quando la critica è sì morta da lasciar credere a tutto ciò che venga
asserito ne' libelli; i Congregandisti, i Calderari, i Gesuiti avvelenatori ed
assassini, i Paolotti cospiratori, le monache prostitute, l'accordo fra clericali
e borbonici, a Roma il brigantaggio pagato col denaro di san Pietro,
la cuffia del silenzio a Napoli, e tant'altre menzogne elevate fino all'assurdità;
quando un'ignoranza prodigiosa presta alla Chiesa dottrine di fantasia,
assolutamente diverse, talvolta opposte alle sue.
</p>

<p>
Le storie contemporanee son tutte ossesse dalle passioni, e servili all'opinione
decretata e adulatrice: pure alcune potranno leggersi non senza profitto,
come il Farini e il Ravitti.
</p>

<p>
Non abbiamo una storia ecclesiastica, e fu tradotta persino una, che in
grandissima parte non era se non traduzione dell'Orsi. Le vite dei papi ricevemmo
da stranieri, e se le Memorie del cardinale Pacca ci introdussero
ai dolori di Pio VII, quelle del cardinale Consalvi dovemmo aspettare da
Francia.
</p>

<p>
Il padre Brunengo nelle <i>Origini della sovranità temporale dei papi</i>,
e il Theiner nel <i>Codex diplomaticus dominii temporalis sanctæ sedis</i>,
hanno raccolto tutti i documenti che chiariscono l'origine e i progressi
del principato pontifizio; questo principato esposto ogni tratto ad assalti cui
sembra dover inevitabilmente soccombere e che poi ne risorge, perchè
dietro ad esso stanno la libertà e l'indipendenza della Chiesa.
</p>

<p>
E ripetiamo come la restaurazione e la difesa della verità cattolica sia
stata assunta da molti laici. Ed «è bene (come disse un di noi in parlamento)
che la protesta venga da chi dai frati, dai preti, dai vescovi,
non ha nulla a chiedere, nulla a sperare nè per sè nè pe' suoi; nulla,
se non che all'estremo giorno lo mandino confortato nella fiducia del
perdono».
</p>

<p>
In ajuto della verità venne anche l'archeologia, frugando le catacombe,
e traendone fin un'iscrizione del 71 di Cristo, affreschi del primo secolo,
vasi di vetro, sculture del <span class="scp">II</span>, <span class="scp">III</span>, <span class="scp">IV</span>, musaici del <span class="scp">IV</span>, illustrati dal Marchi,
<span class="pagenum" id="Page_648">[648]</span>
dal Garrucci, da G. B. Rossi, che danno risposta senza replica alle negazioni
di protestanti e razionalisti.
</p>

<p>
Non saremo noi che loderemo quelli che abusano della pietà con leggende
indiscrete, e con idee antiquate, servili, irose convertono la religione in
istrumento di riazione. Nè malgrado questo inverecondo abuso saremo noi
che condanneremo la libertà della stampa, mercè della quale ci è dato di
francamente saettare coloro che la fanno detestabile e i Governi che la depravano.
Una stampa gladiatoria che si sostiene col quotidiano stimolante
dell'empietà e del sensualismo, in gara d'immoralità grossolane contaminando
ed avvilendo gl'intelletti e i cuori, e dando una febbre di bugia e
d'esagerazione la quale tratto tratto prorompe in rivoluzioni, parve essere
disapprovata dalla Chiesa, ma disapprovate anche certe censure legali, che
lasciano la parola soltanto all'errore e alla tirannia. Congratulandoci di aver
ottenuto le libertà a cui tutta la vita aspirammo, la libertà di far il nostro
dovere, di pretendere il giusto, di dire il vero a tutto nostro rischio e
pericolo, gemiamo delle restrizioni che vi domandano persone ignare del
giusto, ostili al vero, impaccianti il bene.
</p>

<p>
Pio IX esortò più volte i Cattolici a ribattere colla stampa la bugia e
l'immoralità sotto la guida de' proprj vescovi<a class="tag" id="tag644" href="#note644">[644]</a>. E dacchè quel che un
tempo le madri, la scuola, il pulpito, oggi lo fanno unicamente gli opuscoli
e i giornali, e questi, in gara di paradossi, schizzano ogni giorno il lor
veleno a milioni di lettori, ogni giorno ripetendo che il papa è un brigante,
i preti ingannatori e riazionarj, Cristo un romanzo; e irresistibilmente tiranneggiando
deputati, ministri, popoli, sicchè non osano attaccarli nè il
fisco nè la finanza, moralmente costringono gli uni a commetter l'ingiustizia,
gli altri a neppur riconoscerla, e sanzionano il male col dichiararlo bene,
parve un dovere l'adoprar gli stromenti dell'errore e del delitto a tutela
della verità, a salvare gli avanzi del buon senso e della buona creanza.
Fra i molti giornali vuol distinta menzione la <i>Civiltà Cattolica</i>, fondata
«collo scopo di proclamare la riverenza del suddito alla legittima autorità
e del superiore ad ogni diritto dei sudditi, subordinazione della forza alla
legge morale, unità di morale sotto l'insegnamento della Chiesa cattolica,
unità della Chiesa sotto il governo del vicario di Cristo»; e il santo padre ne
perpetuò l'esistenza erigendone la compilazione in collegio gesuitico<a class="tag" id="tag645" href="#note645">[645]</a>.
Se non che le due parti possono ingannarsi nell'eccesso dell'ammirazione e
della denigrazione: e la verità, quando non converte, irrita. Ma chi mira a
un grande scopo sacrifica i dissensi secondarj, e in faccia all'urgente pericolo
sociale è colpa lo scindersi su quistioni parziali, e l'arrogarsi di decidere
che è fuori della Chiesa chi non ne fu legalmente respinto. Le questioni
sociali, politiche, economiche, sono da ciascun fedele risolute secondo
il Vangelo, che è legge suprema, inappellabile. Ma non sempre si scorge a
prima vista il principio morale, secondo cui va sciolta una quistione complessa
<span class="pagenum" id="Page_649">[649]</span>
d'economia sociale; poi i mezzi d'applicazione differiscono secondo
gli spiriti e le considerazioni da cui sono dominati. Tale diversità di particolari
costituisce la vita; e la carità c'impone di usar tanto più di amorevolezza
e tolleranza, quanto meno ne aspettiamo il ricambio.
</p>

<p>
Queste erano industrie individuali; ma ridesti tutti gli errori delle età
passate, proclamatine di nuovi; la Riforma, da analitica e religiosa fattasi
sintetica e civile, diretta a corrompere la società tornandola pagana, invadendo
tutti gli ordini dialettici e le appartenenze della vita civile, era necessario
che la Chiesa v'opponesse i rimedj eroici che usò ne' tempi peggiori.
Che se un Concilio è ora difficile, quando la onnipotenza degli Stati
ha tolto alla Chiesa quella libertà, colla quale un tempo udiva e ascoltava gli
ordini del suo capo, e vedeva i fedeli docili alle sue decisioni, benchè non
munite di bajonette, di multe, di carceri; d'altro lato la miracolosa facilità
delle comunicazioni fra i più lontani può supplire a quello che una volta non
otteneasi che colla riunione. Pio IX pensò dunque raccogliere le molteplici
decisioni delle varie chiese intorno all'immacolata concezione di Maria.
</p>

<p>
Già indicammo per un errore de' più divulgati come de' più funesti il
dire che la dommatica cristiana si presentasse dapprima come vaga e imperfetta,
nè acquistasse forma determinata e senso evidente che poco a
poco. Questo ridurla alla condizione delle opinioni umane, non solo attenua
ma distrugge il cristianesimo, gli toglie il carattere divino della fede e la
legittima autorità sulle anime. Il Verbo incarnato diede tutta la perfezione
alla verità religiosa: nulla potette esservi aggiunto: la Chiesa fu
custode del deposito, non impedendo però le investigazioni, e quel che
Vincenzo Lerinese chiama i progressi della luce nell'unità dogmatica.
Se non si avesse che la parola scritta non si darebbe progresso. Colla
tradizione invece, l'albero, rimanendo pur lo stesso, si sviluppa: le generazioni,
ereditando la sapienza de' padri, v'aggiungono qualcosa di proprio.
Nella costituzione <i>Ineffabilis Deus</i> dell'8 dicembre 1851 il pontefice riconobbe,
colle parole d'un antico, che il dogma stesso cresce quanto all'esteriore
manifestazione, mediante la virtù educativa della Chiesa, sempre però
nel senso medesimo<a class="tag" id="tag646" href="#note646">[646]</a>.
</p>

<p>
Il mistero dell'immacolata concezione era un diamante chiuso nella pietra,
cavatone poi ma scabro, indi lavorato, alfine messo in isplendida luce.
I teologi, anche i più fra i Domenicani che pur n'erano considerati come
avversarj, lo riconosceano: veniva festeggiato con particolare solennità;
era proibito il disputarne o chiamarlo in dubbio. Già Benedetto XIV avea
fatto stendere la bolla per proclamarlo dogmaticamente, poi gli avvenimenti
lo rattennero. Ora Pio IX, nei giorni più miserabili del suo esiglio a Gaeta,
come se le tempeste politiche in nulla scotessero la nave di Pietro, mandò
una circolare ai vescovi, interrogando l'opinione delle loro chiese su quell'asserto,
e se gioverebbe definirlo dogmaticamente. Uditone il voto,
<span class="pagenum" id="Page_650">[650]</span>
più di ducento si adunarono col sacro collegio, fra cui più devoti quelli di
Francia, quasi ad espiare le senili reluttanze gallicane; nè vollero tampoco
discutere i termini dell'apostolica decisione, colla quale il dicembre 1854
fu definito come dogma che Maria Vergine fu concetta senza la macchia
originale.
</p>

<p>
La Chiesa adunque, mediante il suo senso tradizionale, leggeva in modo
chiaro e formale il dogma dell'Immacolata Concezione in quel libro confidato
alla sua prudenza, ove ad essa «è dato conoscere il mistero del regno
di Dio, mentre agli altri è proposto in parabole, sicchè vedendo nol veggano,
e udendo nol comprendano»<a class="tag" id="tag647" href="#note647">[647]</a>; insieme riconosceasi la fondamentale,
eppur negletta fede nel peccato originale, e sublimavasi la dignità
della donna, fra la quale e il maligno fu dichiarata dal principio eterna
l'inimicizia. Quest'atto ove una concordia e unanimità colla Santa Sede,
qual mai non si era veduta ne' secoli precedenti, facea spiccare il senso dell'episcopato
disperso nella parola di colui che accentra in sè la vita della
Chiesa, recava nuovo consolidamento all'autorità suprema di Pietro<a class="tag" id="tag648" href="#note648">[648]</a>
che, cosa insolita, definiva un dogma dalla cattedra senza il concorso formale
della Chiesa adunata in Concilio. Tutta la cristianità ne fece festa:
alcuni pochi reluttarono<a class="tag" id="tag649" href="#note649">[649]</a>, e i soliti fragorosi vollero condannarlo, senza
tampoco intenderne nè il fondo, nè i motivi, nè la portata.
</p>

<p>
Altro atto segnalato di Pio IX e documento d'alta autorità fu l'enciclica
<i>Quanta cura</i> dell'8 dicembre 1864. Il fatto capitale del nostro tempo è il conflitto
della rivoluzione colla società: quella trionfa dapertutto fin nelle azioni
e nei detti di coloro che la combattono: sola Roma resiste colle lotte aperte
dell'intelligenza e le secrete dell'anima. Come tiranno ogni principe, così i
ciarlieri chiamano antipatriotico ogni uom religioso; ma non è vero ch'essa
osteggi la libertà politica perchè mette l'autorità divina sopra le fantasie del
giudizio umano: condanna la libertà che invade le cose certe e inviolabili;
non la ricusa nelle contingenti; e aspira solo al governo morale d'un mondo,
cui è più vanto lo sprezzare che il comandare. Quistioni le più ardite, affermazioni
che sgomentano una società, capace solo di dubitare e negare, si discutono
a Roma, perchè si è sicuri di giungere all'evidenza mediante il legittimo
uso della ragione. E sebbene Roma abbia sempre repugnato dall'offrirsi
come una specie di suprema consulta che dottrinalmente pronunzii sopra
punti teorici, senza che dagli avvenimenti siano sottoposti di forza alla sua
giurisdizione, in questi ultimi tempi derogò dalla proverbiale sua lentezza
nel formulare avvisi intorno a questioni di grave importanza per la
dottrina e la condotta.
</p>

<p>
Nella presente enciclica esponeva il pontefice qualmente gli antecessori
suoi, difendendo la religione, la verità, la giustizia, avessero avuto a cuore
di svelare e condannar le eresie, contrarie alla fede e all'onestà, e causa delle
rivoluzioni che funestano la Chiesa e lo Stato; egli stesso in varj atti aver
<span class="pagenum" id="Page_651">[651]</span>
riprovato i mostruosi errori che oggi recano tanta jattura alle anime e alla
civil società; vie più detestabili in quanto mirano a distruggere la salutare
forza che la Chiesa Cattolica deve esercitare non meno verso gli individui
che verso le nazioni, i popoli, i sovrani, e l'armonia fra il sacerdozio e l'impero;
ed applicando allo Stato il principio del naturalismo, insegnano che
il progresso civile esige una società costituita e governata senza riguardo
alla religione, o senza divario tra la vera e le false; non si reprimano i
violatori della cattolica se non lo richieda la pubblica quiete; si proclami
in ogni società bene costituita la libertà di coscienza e di culto, e a ciascun
cittadino facciasi illimitato arbitrio di manifestare i proprj pensieri a voce
o per iscritto.
</p>

<p>
Rimossa la religione dalla società, si ottenebra la nozione del giusto, e
al dritto si sostituisce la forza materiale, onde si annunzia che la volontà
del popolo è legge suprema, ad onta d'ogni argomento umano o divino, e
diventano diritto i fatti compiuti. Ammesso ciò, la società non ha altro
scopo che di procacciarsi ricchezze, altra cupidigia che di comodi e piaceri;
si riprovano gli Ordini religiosi; si limita la facoltà di far limosina; non
si rispettano i giorni festivi, come ripugnanti alla pubblica economia.
Perfin dalle famiglie si vuole svellere la religione, asserendo la società
domestica esista solo in forza della legge civile; da questa dipendere i
diritti de' genitori e specialmente quello d'istruire ed educare i figliuoli,
con ciò allontanando dai giovani non ancora depravati la dottrina cattolica;
e a tal uopo sottraendoli al clero, dichiarato nemico al progresso.
</p>

<p>
Altri impugnano i diritti della Chiesa e della santa sede sulle cose d'ordine
esteriore, sottomettendole all'arbitrio dell'autorità civile, sino ad affermare
che le leggi ecclesiastiche non obblighino in coscienza nè abbiano
vigore se non siano promulgate dalla podestà civile. Per conseguenza non
badano alle condanne contro le società secrete e gli usurpatori de' possessi
della Chiesa; anzi dicono conforme al diritto pubblico e alla teologia che
questi il Governo rivendichi; non essere la podestà ecclesiastica distinta
e indipendente dalla civile; potersi negar obbedienza ai decreti della sede
apostolica che non riguardino il bene generale della Chiesa, i suoi diritti
e la disciplina.
</p>

<p>
Altre empie dottrine sono disseminate con libri, opuscoli, giornali avversi
a verità e giustizia, fino a negare la divinità di Cristo. Pertanto i vescovi
raddoppino di zelo per allontanare il gregge dai pascoli insalubri, e mostrare
ai fedeli che anche la felicità terrestre dipende dalla religione; che
la podestà regia è conferita non pel solo governo del mondo, ma per presidio
della Chiesa, e ai principi niuna cosa può recar tanta gloria e vantaggio
quanto il lasciare che la Chiesa usi delle sue leggi e della sua libertà.
</p>

<p>
A ottener tutto ciò il pontefice invocava le preghiere e la penitenza, e
perciò bandiva un giubileo.
</p>

<p>
<span class="pagenum" id="Page_652">[652]</span>
All'enciclica andava compagno l'indice (<i>Syllabus</i>) di ottanta errori,
ch'esso pontefice in diversi tempi avea notati in lettere encicliche o
allocuzioni, e che formavano un complesso di dottrine sulla Chiesa e i
suoi diritti: sullo Stato e i limiti della sua podestà; sulle ragioni della
famiglia; sulla fede e la ragione; insomma su quanto è di vivo ed attuale
nell'umanità. Il sillabo li distribuiva sotto dieci capi. Il primo
concerneva il panteismo, il naturalismo, il razionalismo assoluto, cioè la
negazione della personalità o della providenza divina, della rivelazione,
de' miracoli scritturali. Il secondo il razionalismo moderato, che equipara
la teologia e la filosofia, e crede possa la ragione per forze proprie giungere
alla vera scienza de' dogmi, nè si deva sottomettere la filosofia a veruna
autorità, ma trattarne senza alcun riguardo alla rivelazione. Il terzo riguarda
gl'indifferenti e i latitudinarj, che non pongono divario fra le
religioni; e anche <i>fuori affatto</i> della Chiesa di Cristo poter salvarsi. Nel
quarto si combattono il socialismo e comunismo, le società clandestine, le
bibliche ed altre che tendono a sfrenare il clero e i fedeli. Nel quinto enumera
errori intorno alla Chiesa e a' suoi diritti; cioè quelli che la fanno
dipendente dal governo civile, che asseriscono i papi e i Concilj ecumenici
avere trasceso i limiti della loro podestà e invaso quella de' principi:
avere errato nel definir punti di fede e disciplina; non aver la Chiesa diritto
ad alcuna podestà temporale diretta e indiretta; non ad acquistare e
possedere; non a dominio temporale; non a immunità o foro privilegiato;
non alla direzione dell'insegnamento teologico: il romano pontefice non
esser principe libero, operante nella Chiesa universale; il pontificato potersi
trasferire in altro vescovo o altra città; istituirsi chiese nazionali,
disgiunte dall'autorità papale, e Concilj nazionali, che definiscano assolutamente.
</p>

<p>
Il sesto gruppo colpisce errori intorno alla società civile in sè e rispetto
alla Chiesa; cioè l'ingerenza dello Stato anche nelle cose sacre, come fa
coll'<i>exequatur</i>, coll'appellazione d'abuso, coll'annullare i concordati, col
giudicare le istruzioni che i pastori della Chiesa pubblicano a regola delle
coscienze, e far decreti sopra l'amministrazione dei sacramenti; col dirigere
l'istruzione delle scuole pubbliche e fin de' seminarj, e sottrarre al
clero l'insegnamento, che così, separato dalla fede, cerchi solo le cose naturali
e i vantaggi materiali; coll'impedir che i vescovi e i fedeli comunichino
col papa, e voler presentare i vescovi e fin deporli, proibire o
limitare la professione monastica, e autorizzare chi la abbandona; sopprimere
famiglie religiose e benefizj e occuparne i beni; e proporre che
la Chiesa deva segregarsi lo Stato.
</p>

<p>
Quanto all'etica naturale, riprovava il tener la morale come indipendente
dalla sanzione religiosa e dall'autorità divina ed ecclesiastica, l'asserire che
uniche forze siano le materiali, nella cui somma consista l'autorità; che i fatti
<span class="pagenum" id="Page_653">[653]</span>
compiti equivalgano a diritto, per quanto ingiusti; che sia obbligo assoluto
il non intervento; che si possa ribellarsi al legittimo principe, e per
amor di patria mancare al giuramento e trascorrere a iniquità.
</p>

<p>
Nel capo ottavo appuntavasi il matrimonio civile, dove il sacramento è
considerato mero accessorio, sicchè non sia indissolubile, e possano contrarlo
anche gli ecclesiastici.
</p>

<p>
Il nono riguarda il principato civile del pontefice, e l'asserire assolutamente
che l'annullarlo gioverebbe alla Chiesa.
</p>

<p>
Il decimo colpisce quel liberalismo <i>odierno</i>, che non vuol più la cattolica
come unica religione dello Stato, ma pretende piena libertà di culti; e vuole
che il pontefice non solo possa, ma debba venir a transazioni con siffatto
liberalismo.
</p>

<p>
Il sinodo tridentino aveva raccolto tutti i dettati ereticali e pronunziatone
l'anatema, segnando la precisa linea fra la verità e l'errore, senza transazioni
nè compromessi. Altrettanto faceva il sillabo in tanta nuova esitanza, combattendo
il falso senza serbare alcun legame con esso; colpendo l'eresia intellettuale
del razionalismo o panteismo, l'eresia sociale della statolatria, l'eresia
religiosa di separare la civiltà dalla rivelazione. Allora negavasi il papato
nell'ordine religioso, ora negasi nell'ordine della civiltà, indietreggiando alle
dottrine pagane: quello volle ravvivar la pietà e la fede de' credenti, questo
richiamar la civiltà cristiana all'autorità, ridurre in armonia la scienza
colla fede, la patria colla Chiesa, la libertà colla legge, la vita con Cristo,
e con ciò salvare non men la Chiesa che la società, scassinate da quegli
errori.
</p>

<p>
Non c'è vituperio che non siasi lanciato a questa enciclica e al sillabo,
più che nel secolo precedente alla bolla <i>Unigenitus</i>. Non teologi, non moralisti,
neppur uomini di Stato, ma le persone meno competenti, e più passionate,
giovani che non sanno il catechismo e ancor meno perchè credergli,
la sentenziarono d'eccessiva, se non altro d'inopportuna; e che
valea meglio tacere, e non suscitare nuovi, o irritare vecchi nemici. In
Francia i giornali la tradussero con istrane alterazioni, che parevano
d'insigne mala fede, sinchè fu dimostrato ch'erano d'ignoranza. Non
importa: le loro asserzioni vennero aggradite dalla solita spensieratezza
del pubblico, e tanto più che il Governo, il quale ne permetteva la discussione
non solo, ma fin l'adulterazione ai giornalisti, vietò ai vescovi di pubblicarla.
</p>

<p>
In Italia s'accettò quella disapprovazione come tutto quanto arriva di
Francia, e senza prender cura neppur di leggerlo<a class="tag" id="tag650" href="#note650">[650]</a>, si fe dire al papa
quel che mai non avea; s'interpretò a capriccio; se ne fece un mostro che
atterrisse i deboli e desse ridere ai capameni; e nel frasario plateale restò
come una «sfida alla civiltà, alla filosofia, alla ragione».
</p>

<p>
Delle opportunità è giudice la Chiesa stessa; e se gli avversarj ne tolsero
<span class="pagenum" id="Page_654">[654]</span>
pretesto a molestarla, n'avrebbero côlto un altro o fattolo nascere. Non vedemmo
anche nel Cinquecento imputarsi il papa delle inimicizie che si suscitarono
a lui, o ch'erano suscitate dall'averlo abbandonato? Ben è notevole
che, mentre in Francia fu proibito di pubblicare il sillabo, e condannato
per abuso il vescovo che lo sostenesse, nel Belgio, nella Gran Bretagna,
nell'America, in Germania fu divulgato liberamente, combattuto, difeso,
senza che ne pericolasse lo Stato. E mentre i discorsi che i re pronunziano
dal trono sono discussi per un momento, poi dimenticati, questa parola
rimase; fu intesa dal mondo tutto, nel mondo tutto combattuta, eppure i
secoli non ne cancelleranno una proposizione<a class="tag" id="tag651" href="#note651">[651]</a>.
</p>

<p>
Il sillabo non obbliga se non quei che gli credono; non adopra coazione:
siete voi così illiberali da impedire a me d'avergli fede? E il papa potè
pubblicarlo perchè libero: se fosse suddito poteasi impedirglielo, come vorreste
voi; voi abborrenti dalla libertà, mentre dal sillabo nessuna libertà
fu tolta in nessun luogo, nè rotta veruna istituzione moderna. A cotesti
freddi fanatici vorremmo chiedere se la Chiesa non abbia tanto diritto di
difendersi, quanto essi ne pretendono d'assalirla. Tutti i giorni baldanzeggiano
oltraggi contro ad essa, al papa, a Cristo; si cospira alla Camera
colla parola, alle Università coll'insegnamento, ne' giornali colla sguajataggine,
nei caffè colla vulgarità, nei teatri colle rappresentazioni, colle armi
fra le bande cui non può frenare nè il ministero nè il re; i Governi non
indietreggiano da nessuna odiosità, da nessun ridicolo per regolamentare
una Chiesa, di cui o sconoscono o rinnegano le dottrine; fomentano la
diserzione del sacerdote e l'apostasia: stipendiano chi dalle cattedre impugni
Dio, l'anima, la ragione; dichiari immorale il vangelo, superstizioso
ogni culto, scimmia l'uomo, vera soltanto la materia, cancro della
religione e della società il pontefice; sono divulgati dalla stampa e usufruttati
dagli abili quanti irrompono voti sacrileghi, sentimenti atroci;
è applaudito ad ogni follia che si stampi, a ogni dio che si inalzi, a ogni
sètta che rinnovi il grandioso libertinaggio dell'antico gnosticismo accoppiando
il burlesco e il sublime. Quando mai Cristo fu tanto esposto
agli sputacchi della frenesia patrizia, della ricca plebe, della ciurma
scrivente? I principi che un tempo tormentavano il papa in secreto, ora
l'assalgono apertamente, volendo esser Attila piuttosto che Carlomagno, e
gli impongono urlando di benedirli. La nazione più non fa risalir al cielo
le sue prosperità e le sue sventure, nè la preghiera attraversa più le lacrime
di questa valle per salire a Dio. Non credendo che in sè, bisogna
giungere a non obbedire che a sè, non preoccuparsi che de' bisogni fisici,
degli appetiti sensuali; non cercar l'intelligenza che per far crescere i bisogni,
ed eccitare a nuovi godimenti.
</p>

<p>
Ebbene! se un cristiano alza la voce, e denunzia questa rinnovata barbarie
alla pubblica coscienza, se una libera voce ne avverte i fedeli, perchè
<span class="pagenum" id="Page_655">[655]</span>
dovrebbero esserne maledetti? Perchè scandolezzarsi quando il papa e
i vescovi si lagnano di tante ingiustizie; quando proclamano che la società
non dev'essere abbandonata all'arbitrio di una persona o d'un parlamento:
quando fra tanti disastri fisici compiangono i morali? Presto si
arriva a praticare i vizj che si cessa di biasimare, e la Chiesa che ordina i
fedeli al vero e al giusto, come può non protestare contro la falsità e l'ingiustizia,
contro gli errori del pensiero che possono recar sì gravi disastri? Essa
vuole l'inviolabilità del diritto e del giuramento, la riverenza al potere,
anzichè la rivoluzione, la quale nasce dall'egoismo che fa preferire la volontà,
gl'interessi, la gloria propria all'altrui, e per rivendicarli conculcare
i diritti del prossimo. Dottrine contrarie corrompono; la santa sede, guardiana
delle massime sociali, non deve premunire? Essa che fa predominare
l'idea sopra i fatti, può non condannare la dottrina de' fatti compiuti, la
sovranità del fine, l'egoismo del non intervento, la legittimità del pugnale,
l'onnipotenza del numero, la ribellione come unico rimedio al despotismo
elevato sulla base della democrazia? Questi errori sociali erano
già combattuti da economisti, da filosofi, da politici; quanto più lo doveano
dalla Chiesa, stato perfetto, ideale normale, che vuole il vero assoluto?
</p>

<p>
Che tutti siano raccolti «nell'unità della fede e nella conoscenza del Figliuol
di Dio»<a class="tag" id="tag652" href="#note652">[652]</a> è l'aspirazione della Chiesa: ma ciò le toglie forse di correggere
anche, come un padre cui spetta il dovere di garantire i figliuoli
dai proprj istinti o dalla seduzione? le toglie di curarsi delle istituzioni
civili, di metter le verità divine sopra gli opinamenti umani? L'enciclica
e il sillabo non fanno, nè domandano di più: cercano la pace intellettuale
e il rinascimento delle convinzioni.
</p>

<p>
Quando si volle sbandir dalle scuole i classici profani come tarlo della
società, prelati e dottori difesero i metodi antichi<a class="tag" id="tag653" href="#note653">[653]</a>. Così è della filosofia
pagana. V'è chi attenua le forze dell'uomo, o spingendosi coi Luterani fino
a negare il libero arbitrio, o fermandosi ad attaccare il valore della ragione
individuale, o dando all'atto umano spiegazioni che pajono compromettere
la libertà. Chi ammetteva non aver l'uomo cognizioni se non per una rivelazione
primitiva (<i>tradizionalisti</i>) non potea riconoscere altra scienza che
la divina, e perciò escludere la filosofia. Ma nel 1855 essendo sorta
una scuola che annichilava i titoli della ragione, Pio IX proclamava l'accordo
della ragione colla fede, entrambi derivanti dalla stessa fonte immutabile
di verità che è Dio, e le prove razionali esser valevoli a dimostrarne
l'esistenza, la spiritualità dell'anima, il libero arbitrio; l'uso della
ragione preceder la fede; bene san Tommaso, san Bonaventura e altri
scolastici aver proclamato che la ragione umana è una tal quale partecipazione
della ragione divina, e aver messo le prove razionali come preamboli
della fede; il raziocinio dell'uomo non creare la verità, ma trovarla: prima
d'esser trovata esiste: quando la trovammo ci migliora<a class="tag" id="tag654" href="#note654">[654]</a>. Il cristiano
<span class="pagenum" id="Page_656">[656]</span>
non crede prima di ragionare; obbedisce perchè crede, sicchè l'obbedienza
è atto di ragione come di fede.
</p>

<p>
Parimenti nel sillabo è difesa la ragione dai sofismi dell'identità de' contrarj;
è frenata quell'esorbitanza che giunge fino all'onnipotente nulla di
Feuerbach, fino a negar tutto, anche la fede. Pure molti tennero ancora la
filosofia in discredito; riguardando la ragione come non affatto accecata
dalla primitiva caduta, ma sì poco veggente che nulla può aspettarsi da ciò
ch'ella insegni. I savj non negano la competenza della ragione nelle quistioni
di cause prime e cause finali; la rivelazione stessa presuppone una
serie di certezze razionali, senza di cui non si può nè stabilir la fede nè
renderne conto.
</p>

<p>
Quando, dopo la rivoluzione del 1830, a Parigi pubblicavasi con buone
intenzioni <i>l'Avenir</i>, che proclamava la libertà dei culti e la segregazione della
Chiesa dallo Stato, Roma dichiarò che tali dottrine non possono essere presentate
da un cattolico come un bene desiderabile, sebbene in alcune
eventualità la prudenza esiga di tollerare pel minor male. Chi applaudirebbe
all'indifferentismo delle leggi fra il vero e il falso? l'irresponsabilità morale
dell'errore come si concilia colla morale obbligazione di cercar il vero? Pure,
se male è l'errore, può non esser male la legge che lo tollera. Il soffrire gli
acattolici, come Dio fa levare il sole anche sopra l'empio, è prudenza civile,
e Roma vi si conforma. Oggi gli Stati ammettono che ciascuno professi la
sua religione con egual libertà, ed ottenga l'egual protezione pel suo culto.
Ne deriva maggior unità nel corpo sociale, perchè tutti gli abitanti d'un
paese, qualunque ne siano le credenze, son più interamente cittadini della
stessa patria; e la religione cattolica, cui virtù prima è la carità, accetta
questa condizione, massime dove il dissenso è già entrato, perocchè dove
tutti i cittadini fossero unanimi nel vero, neppur bene relativo sarebbe il
seminar lo scandalo e la discordia. Altro però è l'ordine civile e temporale,
altro lo spirituale e religioso; tutte le credenze religiose restino eguali
avanti alla legge, ma non avanti alla verità, e il papa condannando l'indifferentismo,
fa distinzione tra la verità dottrinale e la possibilità pratica.
Una volta l'infedele, lo scomunicato era un ente maledetto, con cui non
doveasi cambiare parola: ora Gregorio XVI ricevette affettuosamente il
capo della Chiesa rutena, persecutore accannito della nostra: ma non per
questo si deve imporre come norma di civiltà l'anarchia delle intelligenze,
nè le necessità relative trasformare in pratiche assolute.
</p>

<p>
Il dichiarare che uno può giungere a salute in qualunque credenza purchè
osservi le leggi morali, e che ogni culto sia buono, è tolleranza che la religione
cattolica non può accettare, come il geometra non accetterebbe che un
quadrato possa esser il doppio d'un altro, come le accademie repudiano chi
propone il moto perpetuo, la quadratura del circolo, la trisezione dell'angolo.
L'uomo non ha l'arbitrio di credere quel che vuole, bensì il dovere di
<span class="pagenum" id="Page_657">[657]</span>
credere la verità, e il diritto di giungervi per mezzo della persuasione, non
mai della violenza. Non è una strada su cui, partendo da due estremi, si
possa incontrarsi a mezzo: la verità è indivisibile, nè si può abbandonarne
una parte: suo carattere costitutivo è l'esser una, immutabile, universale,
indefettibile, e di generar la certezza. Non può dunque transigere coll'errore,
nè riconoscer il diritto di professarlo, o accettare gli acconcimi chimerici
e funesti che altri gli propone nel solo scopo d'inimicarle l'opinione
plebea. Con ciò la Chiesa non s'arroga di giudicar le coscienze o accorciare
la misericordia di Dio: nè esclude dalla salute quelli che stanno
incolpabilmente nell'errore, oppure quanto all'arcane disposizioni dell'animo
e della Grazia ponno appartenere tuttavia al regno interiore di Dio e
alla Chiesa spirituale, che accoglie in seno molti figliuoli non appartenenti
alla sua comunione esteriore. Molto meno gli esclude dalla carità, e
dalla tolleranza civile che concede l'esercizio di tutti i diritti anche ai seguaci
d'altra religione: in ciò la visione del diritto concorda coll'insegnamento
evangelico. Il meglio d'una società considerata umanamente può
richiedere si lascino praticare varj culti; ma l'impedire per ciò di considerar
come religione dello Stato la cattolica, è ciò che il sillabo riprova.
</p>

<p>
A questo documento applicando le norme più ovvie della buona interpretazione,
primamente bisognerà distinguere le proposizioni assolute dalle relative,
potendo talvolta esser falso in tesi quel ch'è ammissibile in ipotesi.
Alcuna delle proposizioni è condannata qualor si prenda come universale e
assoluta. Per esempio, chi «mette come obbligatorio il principio del non intervento»,
condanna ogni intromissione ne' conflitti altrui, mentre il farlo
no, l'accorrer nella casa del vicino quand'esso batte la moglie, il separare
due che si accoltellano, il disarmare l'assassino, se anche non fossero obblighi
di carità, sono regole di condotta, e questa può esser buona o cattiva,
savia o imprudente.
</p>

<p>
La condanna d'una proposizione falsa non implica necessariamente l'affermazione
della contraria, che potrebb'essere ella pure un errore. Il negare
che un corpo sia bianco non significa che è nero. Chi dice che non è
vero che in aprile piova sempre, non asserisce che faccia sempre sereno.
Il non ammettere che sia identico liberale e onest'uomo, non esclude che
il liberale possa essere onesto. Il sillabo appunta il dire in forma assoluta
che «è permesso ricusar obbedienza ai principi legittimi»: ma non è
necessaria illazione che in nessun caso ciò sia permesso.
</p>

<p>
Talune proposizioni si condannano perchè equivoche o sconfinate, e sol
nel senso di chi le dice. Così alla sentenza che «la suprema sociale perfezione
e il progresso civile, <i>ætate hac nostra</i>, esigono imperiosamente che la
società umana sia costituita e governata senza tener conto della religione,
senza metter divario tra la vera e la falsa», chi in tali termini si soscriverebbe?
o al dire che nessuna autorità ecclesiastica o civile deve a nessun
<span class="pagenum" id="Page_658">[658]</span>
cittadino restringere la libertà illimitata (<i>omnimoda</i>) di manifestare e dichiarare
i proprj concetti, qualunque sieno, colla voce, colla stampa o in
qualsiasi altro modo?
</p>

<p>
È a riflettere inoltre che questo è un indice che dà i titoli, le rubriche
delle condanne, o piuttosto delle note, il cui vero tenore esplicito bisogna
ricavare dal documento proprio cui si riferisce; e che esso indice nella sua
concisione può sembrare esorbitante dove non l'è il testo<a class="tag" id="tag655" href="#note655">[655]</a>.
</p>

<p>
La logica impone ancora di pesare i termini delle proposizioni condannate.
In un atto sciaguratamente solenne si era detto che <i>il papa può e deve riconciliarsi,
transigere colla civiltà moderna</i>. Se lo deve e nol fa, egli manca
al suo dovere. Or donde a costoro il diritto di sentenziar che il pontefice
vien meno a ciò che deve? Poi transigere vuol dire mutarsi, cedere alquanto
del suo per mettersi d'accordo con un altro. Ora la verità non può mutarsi,
nè rimetter ombra de' suoi diritti per accordarsi coll'errore. Dicendo
papa, intendete non l'uomo o il principe, sibbene la religione. Ma con ciò
che la civiltà ha di bene, certo non fa contrasto la religione, nè quindi ha
duopo di transigere; dovrebb'ella accordarsi con quel che ha di male?
Dicono che essa non camminò collo spirito moderno. Or bene, qual è la
verità cattolica che sia divenuta errore, o l'errore che sia divenuto verità?
Iddio non dà una legge a ciascun secolo. Se intendete per civiltà strade di
ferro, telegrafi, vapori, scienze, arti, Roma non solo non vi ripugna, ma
n'è attrice e promotrice. Essa è l'autorità che regola il progresso; ma non
per questo vi si incurva, non l'accetta quando presume abbatter tutto il
passato, rompere la tradizione della verità, confondere il bene e il male,
negar il sopranaturale e il dogma, proporre unico bene il godimento attuale;
quel progresso che è l'idolatria dell'io umano. Se intendasi dei governi rappresentativi,
delle elezioni popolari, della discussione a voce o per iscritto,
queste son forme che la Chiesa praticò prima che i Governi; ma scaltrisce
i popoli allorchè, sotto i nomi speciosi di civiltà, di libertà, si mascherano
errori religiosi, intellettuali, morali, politici, sociali.
</p>

<p>
La Chiesa condanna gli abusi delle libertà politiche, e il voler di queste
far la regola assoluta di condotta, come condannò le tirannie dispotiche<a class="tag" id="tag656" href="#note656">[656]</a>;
ma non riprova le costituzioni, anzi le benedice col permettere vi
si presti giuramento. Acconciandosi alle necessità del tempo e delle cose in
cui vive, fa il ben possibile, pur reclamando il bene desiderabile; irremovibile
nei dogmi, cammina colla società quando questa non ricalcitra alle
idee, immutabili anch'esse, del diritto, della giustizia e dell'autorità, dell'obbedienza,
del vizio, della virtù.
</p>

<p>
Ora che la voce di libertà è in così varj toni cantata dai cortigiani della
folla; che con essa ubriaca le passioni chi vuol salire in alto; salito, trovasi
incapace di resistere a nuovi sopraggiunti per la via stessa, talchè trovandosi
disarmato in faccia all'anarchia, dall'indipendenza disordinata non sa che
<span class="pagenum" id="Page_659">[659]</span>
rifuggire alla dittatura democratica, la quale, non potendo legittimarsi colle
idee, si sorregge colla pura forza, facendone stromento di universale depressione,
e sol concedendo l'arbitrio di tutto ciò che contamina il cuore e l'intelletto
delle moltitudini: ora che al dominio sfrenato si surroga il dominio
corrotto, togliendo ogni stima al Governo, ogni devozione all'autorità, solleticando
vergognosamente gl'interessi e l'avidità di godimenti vivi, istantanei,
incalzantisi; chiamando bene tutto ciò che serve, male tutto ciò
che resiste, la Chiesa sola dovea considerar inerte questo conflitto della
libertà che senza autorità è anarchia, e dell'autorità che senza libertà è
tirannide?<a class="tag" id="tag657" href="#note657">[657]</a>
</p>

<p>
La ragione, inorgoglita dei progressi che crede aver fatti senza la Chiesa,
e che affidò ai Governi, crede bastar da sola a raggiungere qualunque verità,
a governare il mondo secolarizzando la scienza, la politica, il lavoro.
Pretensioni opposte ha la Chiesa, e queste esprime l'enciclica, che domanda
alla ragione umana soltanto di non ribellarsi alla ragione divina;
domanda ai popoli non che rimpastino i loro codici, o rineghino i principj
decantati, ma solo che lascino la piena libertà del bene, che non concedano
all'errore i diritti che competono alla sola verità, che non turbino colle
loro ingerenze la famiglia, ultimo ricovero della libertà e dignità morale.
Essa protesta contro lo spirito del secolo, tutto spedienti, freddo calcolo
di utilità, ingordigia di guadagno, e vuol che non credasi costretta a riconciliarsi
coi vantati progressi, bensì che essi si riconciliino col vangelo; che
almeno ne' paesi liberi non si imponga alla Chiesa di stare separata dallo
Stato; nè che l'autorità derivi dalla maggioranza delle teste, nè che il fine
giustifichi i mezzi, che la ingiustizia fortunata abolisca la santità del diritto.
</p>

<p>
No: il cristianesimo non è un ascetismo, che deva tenersi lontano da
quanto si riferisce all'umano consorzio; esso è idea e vita, sistema e spirito;
e perciò è ingiustizia il segregarlo dallo Stato. Chi ammetta che la Chiesa
possiede essa sola la verità, e con questa i più puri principj di giustizia,
di saviezza e di tutte le virtù sociali, deve pur credere che una società diretta
da essa sarebbe, anche nell'ordine temporale, la più perfetta e felice,
e perciò la più desiderabile, sebben non sempre possibile.
</p>

<p>
È artifizio della rivoluzione (lo ripetemmo) l'impadronirsi di alcune idee
dell'epoca, vantarsene inventrice, e volerle impiantare in onta all'ordine.
Così fece la Riforma; così la rivoluzione d'adesso, col gridare alto le idee
dell'89, la fratellanza, la libertà, l'eguaglianza in faccia alla legge, i poteri
elettivi, i governi parlamentari, i congressi, tutti concetti che la società
cristiana possedeva già, e che mai non ha repudiato; essa che ha il vangelo
per statuto, l'elezione per applicarlo. Se alcuni si sbigottiscono di
questa vertigine del mutare, del sovvertire, del rinnegare il passato, e si angustiano
nello scrupoloso ribrezzo d'ogni novità, v'è cattolici che lealmente
accettano le istituzioni moderne, che rassegnandosi alla necessità degli scandali,
<span class="pagenum" id="Page_660">[660]</span>
confidano nel progresso providenziale; avendo sempre visto la Chiesa
camminar alla testa della civiltà per rialzare tutto, tutto salvare, tutto unire.
</p>

<p>
Il sillabo è il documento che continuo si rinfaccia al sommo pontefice, accusandolo
di sostenere la verità pura, mentre accusavasi di non badar che al
suo dominio temporale; accusandolo di avverso alla società, mentre la difendeva
contro gli errori più ad essa perniciosi. Perocchè coloro che testè
aveano detto «Crocifiggilo, non vogliam altro re che Cesare», ormai annunziano
apertamente, «Fra il tronco cattolico e l'ascia democratica non resta
che la corona». I lamenti del papa attestano che non si può chiedergli accordi
quando non gli si usano che torti: eppure fra tante prove non mancano consolazioni
a quei che si sentono qualche fiamma nel cuore, qualche elevazione
nello spirito, e la più insigne è il vedere la concordia di tutti i vescovi del
mondo col pontefice: verso il quale, non spinti dall'obbedienza, ma attratti
dall'amore accorsero nel 1854 tutti, eccetto gl'italiani che non fossero esuli:
e tra le faccie irose e le bocche spumanti degli avversarj, che lo minacciano
eppur disperano, egli minacciato eppur sicuro e sereno, ricordarsi che l'Uom
Dio fu pure l'uom dei dolori, dell'ingratitudine, delle calunnie, degli insulti,
benedire alla intera cristianità, e pregar Dio che non domandi troppo
severo conto ai persecutori, nè le pietre del diroccato Vaticano rotolino
ad abbattere troni, case, tombe.
</p>

<p>
Ancor più magnifico fu il vedere, nel 1867, mentre voci autorizzate intimavano
che la fede è ita, che nessuno più crede alle storie vecchie, alle
vecchie Bibbie, mentre l'ostilità sorda o dichiarata de' Governi scrollava
quest'ultimo argine degli arbitrj, e il Governo più vicino sconsacrava le
chiese, disperdeva i monaci, carpiva i beni della carità, e intimava a Dio
«Vattene dal mio regno; ritirati nel tuo cielo»; a un semplice desiderio di
questo così bersagliato pontefice, accorrere da tutte le parti del mondo i vescovi
per santificare alcuni martiri del Giappone<a class="tag" id="tag658" href="#note658">[658]</a>, e celebrare il <span class="scp">XVIII</span>
centenario del martirio di san Pietro: accorrere su quel lembo di terra che
ancor gli rimane, quasi ad attestar novamente non solo la loro sommessione
alla suprema autorità, ma il bisogno che vi sia un paese indipendente da nazioni
e da partiti, ove la Chiesa non sia tollerata come ospite<a class="tag" id="tag659" href="#note659">[659]</a>, ma tutte le
nazioni possano adunarsi come in casa propria: accorrere a riconoscere che,
mentre in diciotto secoli tutto il mondo cambiò, e tutto oggi è sovvertimento
e incertezza, sola immobile sta la pietra, sulla quale Cristo edificò la
sua Chiesa. Le feste del 29 giugno ricordavano il concorso ai primi giubilei
ne' secoli credenti, sicchè parve angusta la basilica vaticana: ma ciò che
più colpiva era la serena e fiduciosa maestà del pontefice, che aveva una
parola, un consiglio, un conforto per ciascuno dei quattrocento vescovi accorsi,
fra cui quelli d'Italia che aveano sofferto, ma creduto, ammirato, sperato;
per le innumerevoli compagnie di preti; per le cento città d'Italia che
rappresentate da mille cinquecento cittadini, gli offersero ciascuna una raccolta
<span class="pagenum" id="Page_661">[661]</span>
di disegni e cenventi pagine d'indirizzi e una limosina filiale, che
esprimessero la stabilità del papato e la devozione degli Italiani per esso.
In tutte le lingue si predicò, si orò, si attestò che la fede non è morta,
che l'unità non è scomposta, nè lo sarà fin alla consumazione dei secoli;
che la società può esser ancora salvata dall'autorità, purchè non la demoliscano
coloro che han maggiormente il dovere e il bisogno d'appoggiarvisi.
Poichè la grandezza sta nella semplicità, racconteremo come l'ultimo giorno
che il Santo Padre diede udienza ai vescovi che gli presentarono l'indirizzo
di adesione incondizionata, mentre stava per dar loro la benedizione
apostolica, si sentì suonare l'<i>Angelus</i>. E il papa alzatosi, recitò la salutazione
angelica, e vi risposero i vescovi. Erano più della metà di quelli di
tutto l'orbe cattolico, sicchè mai alla Madre di Dio non era stata offerta così
solenne salutazione.
</p>

<p>
Immenso conforto ne dovette venire al cuore esulcerato del pontefice,
il quale ai vescovi congregati diceva: «Con letizia voi circondate i sepolcri
gloriosi de' beati apostoli Pietro e Paolo, e con somma devozione li venerate.
Siete in Roma, e quasi con un senso di novità fissate lo sguardo nel
sacerdote massimo, costituito sopra tutta la casa di Dio, che vedete impavido
al suo posto parlar a tutti con fiducia, e tutti esortare all'integrità della
fede e ad una inconcussa speranza, sino a che giunga l'aspettato giudizio.
Siete in Roma, e tenete in cuore e vedete cogli occhi la solidità di
quella pietra sopra la quale Cristo ha edificato la Chiesa. Mentre i progetti
dei popoli sono sparsi al vento, i consultori della nequizia o cadono nella
stoltezza, o sono sradicati dalla terra; e i superbi capitani colpiti in guerra;
e i principi ingannatori confusi, questo edifizio sta fermo non per potenza
d'armi e di re; ma nella parola di Dio. Le nazioni ascendono a questa
Sionne dall'austro e dall'aquilone, dal mare e dal deserto, perchè questa
terra, benchè piccola, può essere abitata senza timore, nè la spada oltrepassa
i suoi confini: la pace e la sicurezza custodiscono le porte della Città.
Voi gioite pensando che sol per le dovizie della bontà di Dio poteste convenire
in questa santa Sionne; voi che poc'anzi vi siete trovati in tante angustie,
che avete sostenuto afflizioni, obbrobrj, tribolazioni, carceri, e con
pazienza avete sopportato la rapina dei vostri beni, veduto i templi di Dio
convertiti in spelonche di ladroni: i tesori della casa di Dio mandati a distruzione
e rapina: i sacerdoti rimossi dall'altare e cacciati dalle abitazioni
loro, e le sacre vergini gementi e squallide. Ed ora confortate l'amarezza
dell'animo con una santa esultanza. A questa partecipando, noi ci rallegriamo
con voi, perchè avete ereditato gloria ed onore col patire, ed alle mitre
vostre aggiungeste la corona d'oro della fortezza. In mezzo a tanta letizia
dell'orbe cattolico, innalzate le preci al Signore che può salvare; state
confidenti, nè abbiate paura della moltitudine de' nemici: non è abbreviata
la mano del Signore, non è otturato il suo orecchio. Egli esaudirà, ed apparirà
<span class="pagenum" id="Page_662">[662]</span>
vestito di giustizia e di vendetta; snuderà la sua spada, e con essa
percoterà le nazioni e i re che ignorarono la giustizia, e i popoli che contristarono
il suo Cristo. Allora i giorni della tristezza e del lutto convertiransi
in gaudio, e colle vesti delle giocondità canterete un nuovo cantico
a colui che ci trasse dalle mani degli inimici; sederete, nella venustà della
pace, nei tabernacoli della fiducia e nell'opulenza del riposo». E ai rappresentanti
d'Italia rispondea: «Da questo giorno comincia l'ora della misericordia.
Han detto ch'io odio l'Italia. Deh se l'amai sempre! ho desiderato
la sua felicità, e sallo Iddio quanto pregai e prego per questa infelice nazione.
Non è unità quella che si fonda sull'egoismo. Non è benedetta l'unità
che distrugge la carità e la giustizia, che conculca i diritti dei ministri di
Dio, dei buoni fedeli, di tutti».
</p>

<p>
Come egli avea mostrato quanta fiducia metta nel voto de' vescovi suoi
fratelli col radunarli intrepidamente attorno a sè, una splendida speranza
diede alla Chiesa promettendo, ciò che mai non sarebbesi sperato in tanta
incertezza di cose e ostilità d'eventi, di congregarli ben presto ad un Concilio
generale, quasi la rivista che, alla vigilia d'una campale battaglia,
fa chi è risoluto a morire, ma non avvilirsi davanti a nemico. Se più non
occorre di fissare o chiarire dogmi, molto resterà a fare, per armar la
scienza a lotte nuove contro il razionalismo irruente, che nega non solo
la fede ma la ragione a nome del progresso; per vincere collo splendore
della tradizione cattolica il conflitto tra ciò che v'ha di più vivo, l'amore o
l'odio della libertà: fare dall'unità vivente e parlante in un Concilio accomodar
la disciplina alle esigenze nuove; regolare il diritto canonico alle
dottrine politiche ed economiche e ai problemi sociali; spiegare gli equivoci
innestati dal delirio della stampa, potenza sconosciuta ai tempi addietro;
vagliare il buon grano tra la paglia e il loglio delle teorie contemporanee;
combinare le nuove relazioni della Chiesa collo Stato, sicchè possano la
giustizia e la libertà ottenersi con mezzi giusti e liberali, e richiamarsi
alla ragionevolezza, alla tolleranza, ai sentimenti della natura gli spiriti
languenti nel dubbio, traviati dall'orgoglio, angustiati dall'egoismo.
</p>
</div>

<div class="chapter">
<p>
<span class="pagenum" id="Page_674">[674]</span>
</p>

<h2><a id="disc58"></a>
DISCORSO LVIII.

<span class="smaller">CONCHIUSIONE.</span>
</h2>

<p>
Ammirasi in questo momento all'Esposizione universale di Parigi il
quadro, ove Kaulbach rappresentò il tempo della Riforma (<i>Das Zeitalter
der Reformation</i>). Vi grandeggia nel mezzo Lutero, che nelle braccia elevate
mostra aperta la Bibbia, volendo dar a intendere che da lui derivassero o
rilevassero tutti i grandi che attorno gli stanno aggruppati. Poco badando
all'unità di tempo, son fra questi Abelardo, Dante, Petrarca, non meno che
Shakspeare, Cervantes, Galileo, Gustavo Adolfo; a tacere i novatori de' varj
paesi, vi compajono Erasmo, Reuclino, Pico, il Machiavello, Nicola di Cusa;
fra gli artisti non solo Durer, ma Rafaello, Leonardo, Michelangelo; e Guttenberg
inventore della stampa, e Colombo scopritore del nuovo mondo,
e Bacone autore del Nuovo Organo, e Harvey e Vesalio innovatori dell'anatomia,
e Copernico e Keplero legislatori dei moti celesti, e i più insigni
re e i maggiori capitani e statisti.
</p>

<p>
Il quadro presenta ad una sola occhiata quello a che molti s'industriarono,
il confondere l'insigne movimento della rinascenza colla protesta anticattolica;
e chi vi guarda coll'irriflessiva curiosità odierna si persuade che tanti
eletti ingegni nascessero dalla Riforma o per essa o con essa, talchè ella
segni l'apogeo dell'intelligenza umana.
</p>

<p>
Noi in tutta quest'opera c'ingegnammo di discernere questi due fatti, i
quali, se sono ben distinti negli altri paesi, possono dirsi opposti nel nostro,
dove splendidissima rifulgeva la civiltà allorchè il cammino vigoroso e unanime
ne fu o riciso o sviato dallo scindersi la cristianità in due campi
ostili, e dal cessare Roma d'essere la capitale di tutto il mondo civile, e
l'unica educatrice dell'incivile.
</p>

<p>
Nè minore ingiustizia appare in coloro, che delle sventure piombate sulla
patria nostra accagionano l'essersi ella conservata coi papi; e al paragone di
lei esaltano le nazioni, fra cui rimasero appena conoscibili vestigia della
grande unità cristiana, che formava un giorno la gloria dell'Europa<a class="tag" id="tag660" href="#note660">[660]</a>.
</p>

<p>
<span class="pagenum" id="Page_675">[675]</span>
L'Italia, malgrado qualche traviamento, rimase nell'unità della fede e
della carità, sia nei tempi ove la ragione tiensi sbigottita lasciando predominare
la superstizione, sia in quelli ove essa baldanzeggia producendo
l'incredulità. E vi rimarrà, confidiamo, traverso alle nuove e diverse e ben
meglio sistemate e risolute minaccie.
</p>

<p>
Le eresie antiche, le quali spesso erano una ricerca della verità, e le
eresie nuove, che sono un contraddire alla verità ritrovata, provocano
confutazioni e discussioni. In un secolo che osa investigare tutto, tutto dire,
se v'è errore non può essere che volontario.
</p>

<p>
Dopo che la Chiesa disputò a lungo per sceverare la menzogna pronunziando
«Questo è falso. Chi dice così sia anatema», oggi conviene dare l'affermazione
de' veri, e dire «Il cattolicismo è questo e questo». Allora apparrà
come non è vero che esso sia esclusivo: comprende anzi e riunisce
tutte le verità, mentre gli eterodossi ne pigliano solo alcune, disseminate e
tronche, e ripudiando qualche punto, rimettono tutto in problema, negando,
escludendo, restringendo ciò che è fisso ed universale.
</p>

<p>
Se in questo campo abbia l'Italia fatto quanto e come era da aspettarsi
nel centro della cattolicità, lo dicano gli spassionati; lo dica il veder come
pochi de' nostri libri arrivano ai forestieri, mentre noi traduciamo da loro
anche i più deboli, e le effemeridi pascoliamo di articoli stranieri.
</p>

<p>
Ed io non meno degli altri ebbi a cercar di fuori i sussidj al presente lavoro:
di fuori mi vennero i più cari, direi i soli eccitamenti e conforti, allorchè,
come altri coll'argomentazione e colla polemica, credetti prestare servigio
alla verità col raccontare. I fatti fragorosi di cui si diverte quella mima
che hanno travestita da storia, scarsi ci si presentavano: scarso quel che
dovrebb'essere lo scopo principale delle scienze e delle arti, e che in Italia
viepiù è trascurato, lo studio delle anime. All'esame di queste e delle opinioni
divergenti noi portammo scarso ingegno, ma pazienti studj, costante sincerità,
e rispetto al nostro tema e ai nostri lettori. Ci proponemmo d'evitare
ogni asprezza, a costo d'esser tacciati d'indifferentismo, e non lasciammo che
l'amore o la collera, l'entusiasmo o l'indignazione, l'espansione o l'ironia
alterassero l'imparzialità, ben diversa dall'indifferenza. Veterani della libertà,
non crediamo aver detto parola che rinnegasse la vera o blandisse
la falsa, o sminuisse i diritti della ragione nel pensiero o negli atti. Non
in caccia di novità e di paradossi, non con audacia e abilità, ma con intento
sincero e chiara esposizione rivendicammo la verità, e non abbiam fatto a
fidanza colla leggerezza di un'età insofferente d'ogni ricerca laboriosa e
d'ogni seria conclusione, e appagantesi al rumore di frasi, facili a spacciare
perchè non richiedono nè criterio, nè fatica, nè pudore.
</p>

<p>
Lo spirito d'oggi negativo, spoglio di critica, che ai cultori della sapienza
coscienziosa affigge il titolo di cappuccini; e a chi professa le dottrine
di Agostino, Anselmo, Tommaso santi, di Cartesio e Leibniz, di Vico
<span class="pagenum" id="Page_676">[676]</span>
e Gerdil e Rosmini, le dottrine che ci diedero Dante e Michelangelo, il
Tasso e Bramante, Palestrina e Volta, la potenza delle nostre repubbliche
e la magnificenza delle nostre città, avventa la taccia d'austriacanti e di
reazionarj, ci avrà derisi di occuparci in lavori da canonici, in disquisizioni
di età tramontate; ma noi chiederemo perchè ne giudicherebbe altrimenti
se il lavoro fosse fatto da un acattolico e contro alla Chiesa. E cattolici sono
i più degli Italiani: che se il numero non accresce diritto, non deve però
scemarlo.
</p>

<p>
Noi abbiamo delineato la teologia de' primi tempi, solo in quanto toccava
il nostro assunto; ne vedemmo lo splendore e i traviamenti nel medioevo,
poi la trasformazione col rinascimento. Allora sorge una filosofia che presume
bastar a se stessa, e considera supremo vanto l'emanciparsi dalla
teologia, prendendo le mosse unicamente dall'uomo, dai sensi, dalla ragione,
in conseguenza ritentando tutti i sistemi che già erano stati sperimentati
prima della rivelazione.
</p>

<p>
Il secolo <span class="scp">XVIII</span>, sprovisto di coscienza, di sentimento storico, di passione
per la verità, di rispetto per l'autorità e la tradizione, confidando
senza limiti nella ragione umana, col dogmatismo negativo preparò il
nostro, che doveva riuscire a uno scetticismo, assoluto eppure irrequieto.
Allora proclamavasi la religione degli onesti uomini, in contrasto da una
parte col Vangelo, dall'altra coll'epicureismo. Oggi si affetta l'indipendenza
della vita civile, e alla religione si surroga qualche concetto di sociale egoismo.
Allora con Voltaire si volgeva in burla tutto quanto ha diritto al
rispetto; al miracolo davansi vulgari spiegazioni; la stella di Betlem era
una delle solite comete, il passaggio dell'Eritreo una marea bassa, la morte
di Lazzaro una sincope, l'acqua cangiata in vino un regalo improvisato agli
sposi; Cristo non era morto, ma erasi appiattato, e Paolo l'incontrò alquanti
anni dopo sulla via di Damasco; tutte le religioni erano scaltre combinazioni
de' sacerdoti, propagate mediante prestigi.
</p>

<p>
Tutto ciò era predicato da scrittori che vantavansi spiriti forti, cioè
eccezionali, e che ogni objezione rigettavano col beffarla di pregiudizio.
Nel XIX invece l'empietà è consentita da' savj, è attuata con sembianza d'autorità
dai Governi: questi s'impiantano senza Dio, mentre gl'individui operano
come Dio non fosse, e non più per lepida schermaglia degli scriventi,
ma per sistema dei governanti; non per negare la tripersonalità e deridere
il Vangelo, ma per iscuotersi da ogni autorità; non per sostituire al verbo
divino il verbo umano, e alzare una credenza contro l'altra, ma per negarle
tutte, eliminare ogni dato tradizionale, i faticosi acquisti di tanti secoli di
studio sagrificando alla fatuità de' giornali o di libri che n'hanno la forma
e il peso; molestare, distruggere non solo le credenze avite, ma tutte.
</p>

<p>
Altri più serj, mediante teorie storiche e psicologiche, posate con serietà,
dedotte con rigore, pretendono impugnare fin la creazione; e supposta una
<span class="pagenum" id="Page_677">[677]</span>
cellula prima, (che ad ogni modo bisognerebbe chiedere donde provenga)
la vedono per milioni di secoli trasformarsi in corpi inorganici, poi negli
organici, e via via perfezionarsi fin alla scimmia, poi all'uomo che ne deriva.
E quest'uomo, in cui il ventre fu precursore del cervello, non è altro che
materia e forza, poichè i risentimenti della coscienza sono irritazioni dei
visceri, rimandate al cervello; il pensar nostro è fosforico lampo. Ma mentre
si dice all'uomo, «Tu sei figlio di scimmia», gli si dà la superbia della
prima tentazione: «Tu sei simile a Dio». Lo spinosismo pone il mondo,
identificato con Dio, come fondamento a diritti e doveri, a speranze e certezze,
all'esistenza della società e degli individui, sicchè il sopranaturale
è dichiarato assurdo, nè si ha cura che a studj materiali, applicati e immediatamente
profittevoli. Eppure negar il miracolo è negar Dio, poichè Dio
è il miracolo in potenza: il miracolo è Dio in atto.
</p>

<p>
Nella farraginosa varietà d'opinioni, irreconciliabili fra loro, nè d'accordo
che nell'osteggiare il cattolicismo, al tirar dei conti non rimane che lo scetticismo;
negata l'irremovibilità del vero e la sua necessità, credesi supremo
perfezionamento il dubbio. Trovammo scettici leggeri nel XV secolo; trovammo
nel <span class="scp">XVIII</span> gli enciclopedici, che propagarono al resto d'Europa e all'Italia
nostra la negazione frivola e beffarda; ma dettavano in mezzo a generazioni
credenti; parlavano da cristiani anche nello scassinare le credenze.
Divenuto predominante l'industrialismo, fatto cura unica il denaro come
fonte di godimenti, di distinzioni, di felicità, la teorica si ridusse a meri fatti,
le dottrine a consuetudini. Se pareva debolezza il capitolar con Dio e col diavolo,
fu poi regolarità dacchè l'uno non si distinse dall'altro, attesa l'identità
dei contrari; dall'educazione si eliminò ogni idea superiore ai sensi, e
così si tolse la suprema efficacia delle prime ispirazioni. N'è conseguenza il
ridersi della rivelazione, presentare il cristianesimo come qualcosa di melanconico,
di cupo, di nemico alle gioje dell'arte, e resuscitare il paganesimo:
sicchè udimmo Feuerbach, più risoluto di Giuliano e di Porfirio, non iscorgere
nel cristianesimo che bruttura e ridicolaggine, a fronte alla bellezza
e poesia gentilesca; e Göthe tener al capoletto l'Apollo, acciocchè elidesse le
ascetiche immagini de' santi, ed esclamare che quattro cose detestava: il tabacco,
le cimici, le campane, il cristianesimo.
</p>

<p>
Questa inurbanità gittava egli a pascolo del secolo inurbano, eppure avea
confessato che mai non seppe valutar le cose al giusto come a Roma, che
quel soggiorno avrebbe sulla sua vita un'influenza benedetta; l'arte stessa
lo forzò a mostrarsi religioso ne' rimorsi di Margherita, a far che i canti
della Pasqua commovessero fin quel suo tipo del pensiero umano abbandonato
alle forze proprie maravigliose e impotenti.
</p>

<p>
Essi pochi, essi beati, essi con pace, essi con senno, non badano ai dolori
profondi che chiedono pace e obblio; che per sostentar le lunghe speranze
e la penosa rassegnazione hanno bisogno esempj di disinteresse e d'abnegazione:
<span class="pagenum" id="Page_678">[678]</span>
essi gaudenti ripetono quel che, censettantasette anni dopo Cristo,
il giudice che condannava a morte sant'Epipodo: «Noi onoriamo gli Dei
coll'allegria, con feste, musica, giuochi, divertimenti. Voi adorate un uom
crocifisso, che ripudia la gioja, ama i digiuni e la sterile castità, condanna
il piacere. Che ben può farvi costui, che non seppe salvar sè dalle persecuzioni
di gente miserabile? Te lo dico affinchè tu abbandoni le austerità per
godere le gioje del mondo, colla serenità, che s'addice alla tua età».
</p>

<p>
Che sperare da dottrine siffatte? Il cristianesimo mette la dignità e il valore
dell'uomo nella coscienza intima; il paganesimo nell'esterna legalità.
Pel Cristiano la perfezione consiste nel riconoscere l'ordine stabilito da Dio
e sottomettervisi; pel Pagano basta l'adempiere alla legge civile. Il perfetto
Cristiano è quello che meglio osserva la legge di Dio, e se quelle dello Stato
vi ripugnano, osa disobbedirle: pel Pagano è cittadino perfetto quel che
non offende le leggi, benchè lo faccia senza coscienza. Abbiasi dunque la
forza per farsi obbedire esternamente, e la società sarà beata<a class="tag" id="tag661" href="#note661">[661]</a>. Lo
vediamo!
</p>

<p>
Oltre la vita animale, ne abbiamo una intellettuale, una spirituale;
cioè, oltre il corpo, esistono spirito e Dio. Le verità morali e religiose che
hanno per fine il perfezionamento, per oggetto il bene, bisogna procedano
da altra sorgente che le fisiologiche: e quella sorgente è la fede. C'è fede
umana e fede divina. Oggetto di questa è il principio superiore e divino
della natura umana; è Dio stesso. La fede umana porta che non si è uomini
se non si ammettono certe verità sulla esistenza propria, sull'essenza della
natura umana. E col coraggio della fede e la saviezza della speranza, ben
meglio che colla presunzione individuale, si cresce la sapienza de' padri, e
si trasmette migliorata ai figliuoli, abbattendo il nemico comune, lo scetticismo;
separando le cognizioni sperimentali da quei disegni che Dio realizza
nel mondo, e di cui vuol nasconderci il mistero.
</p>

<p>
Nè solo al fatalismo orientale noi opporremo la proclamazione della libertà
umana, al panteismo buddistico la personalità di Dio, all'assorbimento
nel gran tutto l'immortale retribuzione delle anime: ma aspiriamo all'unità
di credenze, persuasi che la prima condizione di difender bene la verità è
l'accettarla tutta intera.
</p>

<p>
Il protestantesimo, appoggiandosi solo all'individuo, accentrando ogni
potere objettivo nell'io umano, reputando se stesso autorità suprema ed assoluta,
cioè principio, legge, fine d'ogni istituzione, porta la morale autonoma
nella volontà, l'autonomo pensiero nell'intelligenza, nell'arte, nel
raziocinio, nell'economia, nella politica. Gli è perciò che gli apologisti cattolici
combatterono sempre più quel sofisma fondamentale della Riforma,
che è la negazione assoluta e universale dell'autorità, sia nell'ordine ideale,
sia nel reale.
</p>

<p>
Nell'immenso scompiglio cagionato da una rivoluzione che presuntuosamente
<span class="pagenum" id="Page_679">[679]</span>
posò infiniti problemi, e forse neppur uno ne sciolse; quando un
esecrabile jeri fa tremare d'uno spaventoso domani, il cattolicismo rimane
grandioso rappresentante dell'autorità, in cui si conciliano la ragione e la
fede, la stabilità e il progresso. E viepiù sentesi il bisogno di tornarvi, perchè
l'obbedienza, quando non è figlia dell'affezione, è madre del rancore, e
perchè al fine si trova che, anche agli occhi della logica, la sola autorità avea
ragione. Perocchè chi dico cattolico sa che cosa esprime; mentre chi dice «Io
son protestante» fa una negazione, come chi dicesse «Io non sono cinese».
Il Cattolico non crede una cosa se non quando s'accertò che è rivelata da Dio,
e mentre alcuni dicono «Il tal maestro insegna», ed altri «Maestro mio
son io», egli ripete col Vangelo: <i>Magister vester unus est Christus</i><a class="tag" id="tag662" href="#note662">[662]</a>.
Così tiene un complesso di verità, una traccia sicura di condotta; in tempo
che interessi e passioni rendono difficile il pensar giusto quanto l'operar
giusto, s'appoggia ad un'autorità infallibile: non foss'altro, colla sommessione
alla Chiesa si sottrae al mostruoso procedere di tanti che abusano
della ragione per isragionare, alle follie che s'annicchiano in quel vuoto
che il disparir della religione lasciò all'ostentazione d'un interesse pubblico,
tutto a danno delle classi più amorevoli.
</p>

<p>
Fidato in questa, il credente, alla persecuzione sapiente o legale oppone
la pazienza, e la fiducia che un giorno, se pur non si riconcilieranno Gerusalemme
e Roma, verranno alla Chiesa stessa tutti quelli che credono al
Vangelo. Ora un tal fatto sarebbe possibile se ognuno lo interpretasse a suo
senno? È dunque necessario il cattolicismo, e questo non può rinunziare a
nessun dogma, nè alla comunicazione della Grazia per mezzo de' sacramenti,
di cui è dispensiero il sacerdote; onde sta la promessa divina che dalla persecuzione
usciranno salvi il sacerdozio, i sacramenti, l'infallibilità della
Chiesa.
</p>

<p>
Nella qual persecuzione gli arretrati e i servili continuano nel calunniare
preti, nel sopprimere frati, nel canzonar monache, nel cuculiare psicologi,
nel vilipendere la coscienza e la rivelazione come ostacoli al progresso;
e s'affollano intorno al pretorio gridando ai moderni Pilati «Crocifiggilo,
se no ti denunzieremo a Cesare come clericale». A questo grido, qualche
apostolo rinnega, gli altri si nascondono, e la ciurma incalzando urla come
al tempo di Tertulliano, <i>Christianos ad leonem, tantum quod christianos</i>.
</p>

<p>
Unico divario è che la persecuzione non si fa violenta, bensì ipocrita,
fin a chiamarsi libertà; libertà il non poter prendere in mano
un giornale, un opuscolo, senza dovervi leggere un attacco o violento o
profondamente perfido contro la religione; libertà l'impedire che un
padre o un marito possa condurre in giro la figliuola o la moglie senza
che l'occhio e l'orecchio ne sieno contaminati da nefandità; libertà il
contrafare ai sentimenti e alle abitudini d'un intero popolo per lasciar
imbaldanzire gli Ebrei e i Vandali, in cui balìa fu consegnata la società;
<span class="pagenum" id="Page_680">[680]</span>
libertà il vietare atti innocenti e pii, anzichè reprimere coloro che gli
oltraggiano, e che ridono vedendo sanguinare i cuori, cui sono strappate le
più care abitudini; libertà l'impugnare la verità, e il farsi lecito qualunque
atto, quasi sia libero il matematico di negare che tre e due fanno cinque;
quasi sia libero Iddio di peccare; quasi abbia a considerarsi più libero
l'Americano perchè può trafficare di Negri, e il Cinese perchè non gli è
proibito trucidare i proprj bambini.
</p>

<p>
Eppure la crisi maggiore, l'eresia più funesta non sono le persecuzioni, il
parlamento, i ministri: a questi flagelli la Chiesa è avvezza da Nerone a
Napoleone, da Simon Mago a Renan, da Eutropio a Cavour. Chi piantò la
forca per san Pietro pose le fondamenta del Vaticano. Gli attacchi stimolano
a nuova energia; la persecuzione infervora lo zelo, obbliga allo studio,
al riserbo, alla moralità. Pericolo maggiore che l'ostilità organizzata sono
il silenzio, la noncuranza, il «Che cos'importa?» L'uomo di moda non
contesta la nostra fede; ci perdona, ci compatisce d'averla, ma non badasi
a dissuadercene, a confutare, neppur ad ascoltare le nostre ragioni;
nè noi possiamo convincerlo, perocchè non discute, non ammette, non
nega; ossia, negando tutto, si dà aria di nulla negare; ha ben altro
di che occuparsi! Questi gran savj non odiano, non bestemmiano: si
crogiolano nell'indifferenza; Cristo può esserci o no; è facoltativo; dei
sacramenti e del papa che ci cale? Giovincelli che non hanno mai pensato,
ripetono quel che intesero dire, la scienza aver distrutto la religione;
e questo disprezzo, sofisma del cuore, dispensa dalla riflessione,
dallo studio.
</p>

<p>
A siffatti s'aggreggiano anche buoni cattolici, che credonsi chiamati,
non curano d'essere eletti: che cresciuti nella religione de' loro padri,
non la repudiarono mai, professano il <i>credo</i>, ammettono dalla divinità di
Cristo fino ai capelli di santa Filomena, ma non se ne brigano, ma operano
come se nulla ne fosse: fede morta: ortodossia venuta da pigrizia, contro
della quale già tonava Dante:
</p>

<div class="poem">
<p>Considerate la vostra semenza:</p>
<p class="i2">Fatti non foste a viver come bruti,</p>
<p class="i2">Ma per seguir virtude e conoscenza<a class="tag" id="tag663" href="#note663">[663]</a>.</p>
</div>

<p>
A questa atonia, a questa diatesi astenica bisogna opporre l'azione, il fervore,
la dottrina; poichè è poco onore subir il male che si sente e non fare
ogni sforzo per guarirne; è duopo esaminar il pericolo ed armarsi alla
difesa, invece di crogiolarsi a maledire il secolo come ministro d'opera
infame e satanica.
</p>

<p>
Una delle prime cause del male è il poco studiare e praticare la disciplina
ecclesiastica, onde ben predicava Vincenzo Di Paolo, che «è colpa de' preti
se le eresie prevalsero, e se l'ignoranza troneggia fra i poveri popoli». Per
verità pessimi nemici della Chiesa sono i sacerdoti che non intendendo la
<span class="pagenum" id="Page_681">[681]</span>
propria vocazione, nè sapendo di che spirito siano<a class="tag" id="tag664" href="#note664">[664]</a>, amano se stessi
anzichè le anime; confidano negli uomini anzichè nella virtù; e la storia
mostra sempre alla decadenza del sacerdozio tenere appresso gravi crisi
della società cristiana.
</p>

<p>
Se il clero del secolo passato, ossequioso alla podestà che lo vilipendeva,
transigendo coi filosofi che lo flagellavano, per omaggio all'ora presente
vilipese l'ora passata, oggi invece rimbalzò sotto i colpi, e chiarì
che si può essere nobilmente liberale, eppure irremovibilmente cattolico;
inseparati dal pontefice, eppure obbedienti al magistrato; soffrir tutto
senza mancare al proprio dovere, nè smentire o palliare le proprie convinzioni.
</p>

<p>
Per far accettare da un'età tutta indipendenza, un'autorità che parla e
deve esser creduta, che ordina e vuol essere obbedita; per serbare la dignità
del sacerdote che non la deve se non al suo carattere; che davanti a tutti si
batte il petto confessando d'aver peccato assai, eppure giovane e povero vede
il vecchio, il magistrato, il sapiente, piegarsegli davanti per accusarsi e
chiedere d'essere riconciliato, il miglior mezzo, l'argomento più decisivo
è il praticar le virtù del proprio stato. Così la dottrina si traduce in azione,
come l'errore si confonde col vizio.
</p>

<p>
Il progresso d'oggi non è più quel della rivoluzione della quale affetta
osservare i principj: è rivoluzione non più religiosa che sociale, e aspira alla
totale emancipazione da ogni potere costituito, sia politico sia religioso; a
sopprimere ogni senso di venerazione.
</p>

<p>
In mezzo di una società smidollata dalla sensualità, barcollante nel vuoto
delle credenze, impregnata di dubbj e di beffa, dai giornali inebbriata di
declamazioni e di sofismi, quando l'assolutismo amministrativo sfibra gli
animi; nè lascia muoversi che sotto l'impulso del Governo; quando l'insaziabile
aspirazione a felicità superne si soffoga nella sazietà di piaceri e
ricchezze e nell'<i>organizzazione dei cinque sensi</i>; quando l'arte si raffina
nel render popolare l'irreligione; quando ogni tradizione è negata dal
capriccio dell'idea personale o affogata nella vertigine di novità; quando
la filosofia dichiara inimicizia alla religione, le leggi alla proprietà, la
letteratura alla famiglia, è impossibile impedire al dubbio di nascere, alla
ragione di esercitarsi sulla fede. È impossibile arrestare il pensiero nel suo
precipizio quando la fede religiosa è estinta nel dubbio o nello scherno,
quando gli scettici abbattono fin ciò che costituisce il fondo della nostra
ragione; quando da tutte parti si acclama che questa ubbriachezza è
trionfo della libertà sull'assolutismo, dello spirito sulla materia, del bene
sul male. Or che, come la società civile, così la religiosa subisce un gran
mutamento, ed è minacciata sì nell'attuazione esterna, sì nelle credenze,
si parlerà di fare come nel buon tempo antico? Ma se le verità sono eterne,
varia secondo i tempi l'amministrazione loro e il modo di distribuirle.
<span class="pagenum" id="Page_682">[682]</span>
La fede del carbonaro è buona e invidiabile nel semplice credente, ma per
coloro che sono stati posti sentinella d'Israele, apresi un'arena, ove combattere
ogni giorno e con tutte le armi l'ignoranza e il sofisma.
</p>

<p>
La Chiesa ponendo come fine dell'uomo il conoscere Iddio per amarlo
e servirlo, ci obbligò a coltivare l'intelligenza. Nè la religione può essere
solo una poesia, un affetto; vuol conoscere ciò che crede, vuol essere principio
d'azione, sforzo di virtù personale e sociale, fondata sopra la verità
che rischiara l'uomo pel suo dovere, additandogli la sua destinazione.
Onde prestare un ossequio razionale è obbligo conoscere i nemici, e alla
propria convinzione dar l'appoggio di sostanziale dottrina, trasformare
(secondo la frase d'Origene) l'evangelo sensibile in evangelo intelligibile.
Già san Paolo c'intimava: «Non siam più fanciulli che ondeggiano
ad ogni vento di dottrina, ma procuriamo arrivar nella fede
alla statura d'uomo perfetto». Bisogna armarsi tutti, come nell'altra
invasione della barbarie: proclamar regole sane, mostrare e dare abitudini
regolari e robuste di critica, per ripararsi dalla menzogna stampata e insistente;
mantener salda la ragione a fronte dell'assurdo, echeggiato dai masnadieri
letterarj a una gente che, perduta l'attenzione nell'intelletto come
il rispetto nella volontà, applaude qual vincitore chi continua a gridare.
</p>

<p>
Una delle più abili perfidie del cesarismo fu l'insignorirsi dell'educazione,
sia coll'escludere ogni insegnamento religioso dalle scuole comuni, e dopo
scatolizzatele costringer i figliuoli a frequentarle; sia coll'abolire i seminarj,
o restringerli, come volea Giuliano, a non insegnar che teologia. I genitori
reclamino e adoprino la libertà di allevare i figliuoli ad altre scuole che
quelle ove è messa in pericolo la loro fede, e dietro ad essa il resto.
</p>

<p>
Ricordiamoci che i maggiori effetti la Riforma gli ottenne sempre fra
persone sprovvedute di dottrina, e che perciò lasciavansi lusingare dalla
promessa d'istruzione. Ed anche nella deplorabile storia della ragione contemporanea,
gli spiritisti e altri mistici, non meno che i pretesi Evangelici
si consolano d'aver insinuato qualche nozione e qualche credenza a chi
nessuna ne aveva.
</p>

<p>
All'intelligenza bisogna dare il maggiore sviluppo, estendendo la conoscenza
delle verità, scrivendo pel popolo senza affettate sentimentalità, nè
esagerazioni iraconde e minacciose, ma col linguaggio che arriva all'intelletto
e al cuore; persuadendosi che, in tempo di rivoluzione, è più difficile
conoscere qual sia il proprio dovere che non l'adempirlo. Bisogna coltivare
il popolo il quale non è buono se non per l'elemento religioso: e il prete ha
per esso parole tanto semplici quanto evidenti e credute, <i>et docet et ducit</i>.
</p>

<p>
Nello stemperato dominio che alla menzogna assicurano i giornali, dalle
insistenti declamazioni la folla lasciossi persuadere che la Chiesa sia
complice di tutti gli abusi, ostacolo a tutte le novità, e perciò la tolse in
odio e in disprezzo, e volle il progresso senza di essa, anzi contro di essa.
<span class="pagenum" id="Page_683">[683]</span>
È dunque necessario mostrare che le scoperte naturali crescono l'aureola
della rivelazione sopranaturale, ch'essa contiene il germe di tutte le libertà,
come i limiti alle loro trascendenze. Ben perciò i moderni apologisti
non si ristettero a dissipare le taccie apposte alla Chiesa, ma tolsero a mostrare
la bellezza suprema di quel compiuto sistema di verità che la Chiesa
presenta, con ciò attestando che essa non è soltanto un concetto speculativo,
ma il fatto più decisivo della storia, e destinato a governare la società e utilizzarne
tutti gli elementi; non presumendo di possedere essa sola la scienza,
la filosofia, la politica, ma tutte abbracciando le forme dello scibile e degli
istituti civili, tutti gl'incrementi del diritto pubblico e della critica.
</p>

<p>
Non bisogna addormentarsi un sol momento, non fidarsi al miracolo, non
a protezione di braccio secolare o d'ordigni governativi, è necessario a tutti
studiare a fondo la religione, se non si vuol perdere la fede; e combattere
da sè il materialismo politico e sociale in ogni ramo dell'attività umana,
in ogni fase dell'esistenza pubblica e privata.
</p>

<p>
Il prete, ajuto di Dio<a class="tag" id="tag665" href="#note665">[665]</a>, in questa lotta contro la triplice concupiscenza,
deve mostrarsi non inferiore in dottrina ai laici, perchè difficilmente
si onora uno che si reputa meno colto e meno savio: e tra
il gelo del razionalismo e la grossolanità del materialismo deve non arrestarsi
alla mezza scienza, ma cercare la vera. Or che gli esegeti tedeschi
vogliono ricondur la storia originaria del cristianesimo alle leggi pure dello
spirito umano, abolendo la distinzione di naturale e sopranaturale; or
che i filosofi politici a gara ventilano i problemi religiosi, e massime quelli
che concernono la natura ed il valore del cristianesimo; or che tutti cercano
l'uomo volgendo le spalle a Cristo, il prete deve mostrare <i>Ecco l'uomo</i>:
e quei problemi affrontare senza gli scrupoli e le paure che un tempo ispirava
l'indagine scientifica: ripudiare i pregiudizj; non confondere la legenda
colla storia; non credere tutti i miracoli colla leggerezza con cui il
bel mondo crede ai novellisti; non riconoscer mai utile la pia frode. Per tal
modo gli uomini che nascono curiosi e creduli, poi divengono curiosi e investigatori,
si condurranno ad essere curiosi e credenti. E s'anche non
possa ottenersi che gli erranti ritornino alla verità, almeno se ne cerchi
la buona fede e la carità, che possono avvicinarli alla riva della salvezza.
</p>

<p>
S'incolpano molte volte di poca carità i nostri perchè guardano con iracondia
una società ebbra d'interessi e di godimenti, che, preoccupata
nelle funzioni più umili dell'attività; giudica vergogna il ricusarsi a una
scelleratezza ammantata di pubblico bene; loda il tradimento calcolato
e l'ipocrisia a freddo; colloca la prudenza nel fluttuare tra obbrobriose
contradizioni e sfacciate palinodie; dove l'egoismo del pensiero, passato nell'azione,
produce una guerra universale di aspirazioni, di concorrenze, di
accuse o d'epigrammi che fan l'uffizio del pugnale; dov'è implacata la
congiura della mediocrità contro il talento, del servilismo contro la
<span class="pagenum" id="Page_684">[684]</span>
libertà, dell'ignoranza contro il sapere, del vizio contro l'onestà; dove
anche gli spiriti eletti vanno falsati dalle consuetudini rivoluzionarie, fin
a tollerare non solo, ma applaudire ciò che sulle prime faceva ribrezzo
e nausea.
</p>

<p>
Chi veda in qual modo siano trattati i buoni da scrittori ingordi d'abjezione,
che armano cittadini contro cittadini, tanto più sfacciati perchè i
Cattolici non vi oppongono la bocca d'una pistola; chi oda tutto ciò ch'è
cattivo chiamarsi cattolico; chiamarsi ragione e gloria tutto ciò che vi contraddice,
e strapparsi l'aureola alla Chiesa, al papa, a tutto quanto è grande,
inculcando così il disprezzo d'ogni autorità, e preparando lo sterminio della
società, dovrà giudicar severamente i nostri se talvolta s'irritano? Ma tanto
più domandiamo la moderazione da quei pochi che, nell'età infausta, continuano
ad osservare, riflettere, preparare; che cercano la verità indipendentemente
dall'utile che ne deriva; che sanno resistere alle minaccie, alle
seduzioni e fin alla più lusinghiera di tutte, la popolarità.
</p>

<p>
Tutte le filosofie che montano se non conducono al bene? e il bene come
trovarlo fuor della sua fonte? Le verità morali pajono così comuni, che sia
pedantesco il ripeterle: ma pur troppo son dimenticate, sicchè giova l'insistere
su di esse fino alla noja. Un tempo il pensier primo era Dio, poi
l'anima, infine il corpo. Ora tutto si dà ai soli interessi materiali; se prima
faceasi l'esame di coscienza, ora si fa il bilancio: se qualche volta si pensa
alla religione, non la si vuole più universale o nazionale, ma domestica;
un'ipotesi qual compie ad ognuno di formarsela: e il dileguarsi del gusto
delle cose superne si cerca mascherare col dare finezza e solidità maggiore
al senso morale, quasi questo possa sussistere anche toltogli l'appoggio
delle credenze morali. «Basta esser onesto: che bisogno di Dio?» ripetono,
dando per novità idee vecchissime; e così, separano la ragione speculativa
dalla ragion pratica, l'idea del bene da Dio che n'è la sorgente: e cavando
la morale fuori della teodicea, la vogliono fuori anche della metafisica, e
la chiamano indipendente! Facile è prender un nome: il difficile sta nel
farselo confermare dagli altri.
</p>

<p>
Ma primo dovere dell'onest'uomo sarebbe appunto riconoscere Dio, e
rispettare la società che lo accetta, nè tale potrà dirsi chi manca d'una
virtù così importante com'è la religione. La coscienza! ma che è essa
senza Dio? L'ha il ribaldo che assassina; l'ha il selvaggio che mangia suo
padre; e solo alla luce del bene noi riconosciamo il male. L'onest'uomo
trova scuse nel tempo, nel carattere proprio, nel suo temperamento; rimane
fido ad un principio, ad una causa fino a quando gli anni non l'avvertano
che val meglio acconciarsi colla opposta; si compiace d'essere men
ribaldo del tal ladro, men turpe della tal meretrice; ma costantemente morale
non riesce che il pensiero cristiano: solo il Vangelo dà sempre precetti,
a cui basta la coscienza, e consigli a cui vuolsi l'eroismo.
</p>

<p>
<span class="pagenum" id="Page_685">[685]</span>
L'odierno funesto divorzio fra la Chiesa e il secolo piantò un falso concetto
d'indipendenza, per cui l'uomo non sopporta se non ciò che rileva da
lui stesso, l'egoismo spegne la carità, l'abnegazione, l'umiltà, la santità;
e mentre la giustizia di Dio ridusse la ragione indipendente a divenire micidiale
di se stessa, innumerevoli mali fisici, intellettuali, morali intuonano
quanto danno derivi dal mancare delle virtù cristiane, e quanto sia bisogno
di ritornarvi.
</p>

<p>
Una delle principali è il coraggio di professar le proprie credenze senza
rispetti umani; il coraggio di dirsi figli della Chiesa, conoscerla, amarla,
partecipare ai suoi dolori, viver delle sue speranze; il coraggio di sventare
un'accusa conosciuta falsa, o di sbugiardare un'asserzione sfacciata. Ma la
paura de' giornali paralizza la penna che vorrebbe scrivere la verità per
chi è degno d'ascoltarla; e vestendo di tolleranza la pusillanimità, fa tacere
per non sentirsi chiamare satirico e malevolo; e a troppi va applicato
quel del Decreto, che fa traditori non solo coloro che mentono, ma anche
coloro che dissimulano la verità<a class="tag" id="tag666" href="#note666">[666]</a>.
</p>

<p>
E ben importa che tutti i Cattolici, ma più i sacerdoti operino il bene;
oppongano la carità che unisce, all'egoismo che segrega, e che pensando a
se solo riesce ingiusto, insolente, inesorabile, avido, incapace a ravvisar le
proprie ignominie, e perciò intollerante del patimento e dei sagrifizj; cogli
atti manifestino la permanenza di Cristo nella sua Chiesa e nella società,
ricordando che Iddio, secondo una bella espressione della Scrittura, confidò
a ciascuno la cura del suo prossimo.
</p>

<p>
La Chiesa predicò sempre il progresso degli individui, poco il progresso
delle nazioni e delle loro forme sociali. Eppure Cristo rigenerò e
l'individuo e la società, nè noi dobbiamo lasciare che soli i nemici del Cristianesimo
usufruttino quest'idea cristiana, ma far palese il lavoro latente
dell'individuale miglioramento.
</p>

<p>
A smentire poi l'accusa di pusillanimità intellettuale e di malvolere
verso la scienza, i credenti non devono lasciarsi sorpassar dagli altri nello
studio e nell'applicazione delle dottrine sociali; devono svolger i problemi
che sì potentemente commuovono ora gli spiriti; dovrebbero essere a capo
di tutte le società di miglioramento sociale, non esitando a impiegarvi
tempo, denaro, sforzi, ardore; ricordandosi che le quistioni di libertà,
d'eguaglianza, di fratellanza, di asili, di governi rappresentativi, di suffragio
popolare, di famiglia, di pauperismo, di ospedali, di limosine, di soccorsi
alla povertà vergognosa, di cura per le madri, per gli esposti, del lavoro di
donne e di fanciulli, furono introdotte dal Vangelo.
</p>

<p>
Quando alcuni socialisti scompaginano la società, altri pretendono rifarla,
e tra la scienza e la fantasia inventano varj sistemi; quando sovrastano
grandi mutamenti sociali, importa conoscere le mutue relazioni fra la
Chiesa e l'impero civile per trarne canoni ai progressi nel diritto pubblico,
<span class="pagenum" id="Page_686">[686]</span>
e convincere di follia il voler segregare la Chiesa dallo Stato, mentre fra
essi non può darsi che un accordo, indefinibile è vero e discrezionale
perchè di opportunità, ma con mutue compensazioni.
</p>

<p>
Ecco venti anni che l'Italia è avvoltolata nel turbine della rivoluzione,
dove, come fu detto alla tribuna francese il 15 aprile 1865, si considerò
progresso soltanto l'insurrezione o spontanea o spinta, e dietro ad essa rovesciar
un Governo e chiamarne un nuovo; dove si generò dapertutto sorda
resistenza, acrimonia diffidente, indefinita scontentezza: dove offuscate le
nozioni di giustizia e diritto, posti in pericolo tutti i miglioramenti; dove
l'incertezza del domani, e il diffidare di tutte le cose e di tutte le persone
turbano ogni godimento. Il gran problema non è l'unità o la federazione, la
monarchia o la repubblica, la tirannide principesca o la popolare, nè tampoco
l'indipendenza o la servitù: bensì se l'uomo e la società devano esser
regolati dall'autorità o dalla forza, dalla Chiesa o dalla rivoluzione, dal capriccio
umano o dalla provvidenza divina; se norma degli atti, criterio delle
risoluzioni devano essere i principj del 89, le dicerie parlamentari, i minacciosi
vaniloquj de' giornali, oppure le eterne norme del decalogo, i precetti
della Chiesa, le verità interpretate da chi ha la certezza di non errare.
</p>

<p>
Lo scherno scalza le credenze, ma non distrugge il bisogno di credere; e
il sentimento religioso è talmente insito nella natura umana, che durerebbe
anche quando sparissero i simboli e le istituzioni che gli servono
d'espressione e d'appoggio. Nè il senso comune non si spegne mai in tutti,
ma può indebolirsi in una società particolare; e ciò è peggio che non
l'errore metafisico. Pure non convien disperare, giacchè è difficile trarre
un'intera generazione sotto l'impero della falsità; e quando infuria la procella
il navigante domanda la sua direzione agli astri, non ai marosi.
</p>

<p>
Che se pure le minaccie odierne si compiranno, e v'avrà interruzione nel
regno visibile di Dio, per provare che l'unità non deriva da possessi terreni
da grandezza nel mondo<a class="tag" id="tag667" href="#note667">[667]</a>, noi sappiamo che la redenzione è mistero
d'amore e di misericordia, e Dio, come sul Calvario, permette l'ingiustizia
affinchè i frutti di essa facciano ravvedere l'uomo. Confidiamo
dunque non tarderà a sorgere il giorno, che, visto non poter vivere il
mondo senza autorità, verrassi a cercarla alla sua sorgente; che la civiltà
umana sarà il corpo del cattolicismo; che la Chiesa costituirà l'unità
vera, cioè l'unità degli spiriti, e accorderà alle idee politiche moderne
tutto quel che non ripugna ai dogmi fondamentali; farà sparire tra essa e
la società rivoluzionaria il dissenso e le male intelligenze, di cui tanto giovansi
i suoi nemici. Allora si compiranno le grandi conquiste della Chiesa
cattolica, e l'indipendenza del sacerdozio nell'applicare lo verità superne
alle opere della carità, della redenzione, del progresso.
</p>

<p>
E qui prendiamo congedo, forse per l'ultima volta, da questa che un
tempo diceasi «Bella Italia ov'è la sede del valor vero e della vera fede»:
<span class="pagenum" id="Page_687">[687]</span>
quest'Italia che fu il sogno della nostra giovinezza, la cura della nostra virilità,
l'affanno della nostra vecchiaja. Gli storici futuri dovran narrare che
vi fu tempo ove, gli abjetti errori dell'arianesimo e dello scetticismo, e i
sottili della sofistica, abbattuti al rinascere della critica, dopo tanti secoli disepellironsi,
muniti non solo dalle grida del parlamento, della taverna, della
stampa, ma dalla pubblica autorità; diranno quanti anni durò questo regresso,
finchè di nuovo la critica ridestò la coscienza e il senso comune.
Noi dobbiam finire nelle circostanze più gravi e nelle prospettive più vertiginose,
senza nulla conchiudere, nè tampoco prevedere, se non che il
restauramento generale deve cominciare da quello di ciascun individuo.
Limitandoci a voti, noi, come il pontefice, auguriamo l'indipendenza ai
popoli, la libertà alla Chiesa; e deh possano i tuoi vigneti, o Italia, e le
campagne tue non cessar di produrre vino e grani pei sacrosanti misteri, nè
sugli altari arricchiti da' tuoi marmi e dall'arti tue cessare l'illuminazione
de' tuoi oliveti: l'aure, che carezzano i laghi e i colli tuoi e il duplice mare,
possano al pellegrino, che da tutto il mondo viene a visitare la metropoli
del mondo, recar sempre la melodia de' cantici che risuonano concordi dall'umile
cenobio fino a quelle basiliche, la cui incomparabile magnificenza è
un'altra dimostrazione del cattolicismo. Consacrati i tuoi progressi, sanate
le piaghe dalla benedizione del Padre, possa tu esser veramente una nell'unità
delle credenze e dell'amore, veramente libera nella libera Chiesa,
degna di produrre ancora menti che sappiano ammirare, cuori che sappiano
amare.
</p>
</div>

<div class="chapter">
<p>
<span class="pagenum" id="Page_689">[689]</span>
</p>

<h2><a id="aggiunte"></a>
AGGIUNTE E CORREZIONI ALL'OPERA
</h2>

<p>
Nessuna speciale agevolezza a suoi studj l'autore ritrovò, sia ne' privati
sia ne' governi del suo paese, e tanto meno nell'odierno. Biblioteche e
archivj non potè usare se non come un cittadino qualunque: alcun favore
chiesto ad uffizj pubblici gli fu negato; possessori di carte e di libri non
sempre vollero essergliene cortesi. Gli è forza accennarlo per iscusar un
difetto di tutti i suoi lavori, qual è di non aver usato le migliori edizioni,
e non sempre essersi valso delle medesime ad assicurare le citazioni,
come avrebbe solo potuto se collocato in una biblioteca.
</p>

<p>
E nel presente lavoro, moltissimi anni meditato traverso a quelle crisi
che portano seco tanti frantumi d'umana dignità, neppure ottenne le facilitazioni,
che a qualche straniero si erano abbondate, perchè richieste diplomaticamente
da governi che non disgradano le lettere, e con troppo scarso
esito ha invocato la limosina di consigli e avvertimenti nella lunga incubazione
dell'opera sua. Siffatta è l'abitudine degli studj in Italia, che chi
vi si applica deve nascondere ciò che fa, quasi una colpa che trami, onde
non offendere anticipatamente le incontestate glorie de' mediocri: tanto
meno può chiedere ajuti e collaborazione. Dopo pubblicata l'opera, forse
neppur un giornale d'Italia l'ha tolta ad esame. È una discolpa che egli cerca
alle imperfezioni di un lavoro, il cui intento essendo nuovo, avrebbe avuto
tanto bisogno di coadjuvamento, di consigli, di materiali. È ben sconfortante
il trovarsi solo, senza chi vi accompagni negli studj, vi soccorra nelle
ricerche, vi applauda o vi critichi, s'interessi a quel che fate! Pure ciò ha
procurato a questo, come agli altri libri dell'autore, maggiore indipendenza,
non avendo avuto a sacrificare ad amici, come non voleva tremar di
nemici.
</p>

<p>
Ridotto alle uniche forze sue, egli trovò durante la pubblicazione molte
cose: e in parte le inserì forse dov'erano meno opportune, a scapito di
quella geometrica disposizione, della quale egli si mostrò sempre geloso.
Il conte Pietro Guicciardini raccolse da seimila volumi ed opuscoli di eterodossi
e di loro contradditori, e volgarizzamenti della Bibbia, e trattati
<span class="pagenum" id="Page_690">[690]</span>
socciniani, e ne fe dono alla biblioteca Magliabecchiana. Per negligenza
officiale rimasero lunghissimamente nelle casse, e appena adesso si stanno
sballando e disponendo. Con festosa premura ne avrei offerto almeno il
catalogo se ancora fosse fatto: così non potei che profittare della parte che
già è disposta. Da qui l'autore trasse materia di nuove aggiunte, che colle
correzioni suggeritegli da qualche amico o dal tempo e dalla riflessione metterò
qui, per assettarle poi se mai il libro ottenesse quel che tutti gli altri
suoi, il vantaggio di nuova edizione, almeno postuma, e giovarne le traduzioni
che già ne sono cominciate.
</p>

<p>
I pochi lettori serj vogliano avergliene compatimento, e ai futuri studiosi
augurino tempi e compagni migliori.
</p>

<p class="title">
VOLUME I
</p>

<p>
Pag. 37, linea 15, leggi:
</p>

<div class="blockquote">
<p>
Ne' canoni apostolici, apocrifi ma del secolo III,
</p>
</div>

<p>
Pag. 40, lin. 25, aggiungi:
</p>

<div class="blockquote">
<p>
parve aderirvi, comunicando con alcuni con cui non comunicava Atanasio.
</p>
</div>

<p>
Pag. 63, lin. 1, leggi:
</p>

<div class="blockquote">
<p>
nel <i>Ligurino</i>, se pure non è apocrifo, come si sostiene,
</p>
</div>

<p>
Pag. 71, nota 3, leggi:
</p>

<div class="blockquote">
<p>
Cardinali vescovi erano quelli di Ostia, Porto, Santa Rufina, Albano, Sabina, Tusculo,
Preneste, vicarj del papa qual parroco di San Giovanni Laterano. I cardinali preti
succedettero ai venticinque preti delle chiese di Roma, specie di parrocchie. I cardinali
diaconi presedevano agli istituti di carità, e curavano i diritti e i beni della chiesa.
</p>
</div>

<p>
Pag. 71, lin. 33, leggi:
</p>

<div class="blockquote">
<p>
Dopo il concilio di Clermont del 1092.
</p>
</div>

<p>
Pag. 74, alla nota 15, aggiungi:
</p>

<div class="blockquote">
<p>
Nella patria sua pochissima o nessuna efficacia esercitò Arnaldo, anzi fu cacciato da
Brescia Ribaldo che n'era uno de' consoli, perchè n'avea favorito la parte: pochi anni
dopo la morte di esso, negli statuti del 1200 si ordinava che il podestà di Brescia,
entrando in uffizio, giurasse <i>ad S. Dei Evangelia, quod infra octo dies regiminis
dabo banum perpetuale comunis Brixiæ in publico arengo, more solito coadunato,
Gazaris, Leonistis, Speronistis, Circumcisis, Arnaldistis, et omnibus hæreticis</i>.
</p>

<p>
Noto è che Ribaldi chiamaronsi gl'infimi soldati di ventura (vedi il Du Cange e la
Crusca), e che questo nome, come quello di masnadiere, prese un significato cattivo in
grazia dei pessimi comporti di coloro. Ma è notevole l'essersi confuso Ribaldo con Arnaldo,
sino a divenire sinonimi in senso obbrobrioso. Nello statuto di Brescia del 1380,
pag. 219, leggiamo: <i>Item statutum est quod aliquis Arnaldus seu Ribaldus, cum erit
seu vixerit extra civitatem Brixiæ, non audeat nec præsumat ire, sive exire infra
scriptas stratas etc</i>. E nella pagina seguente: <i>Item statutum est quod... Arnaldus seu
<span class="pagenum" id="Page_691">[691]</span>
Ribaldus, non audeat nec præsumat habere nec portare lanceam, nec arma etc. — Item
statutum est quod aliquis Ribaldus sive Arnaldus; nec aliqua suspecta persona de
damno dando in clausuris Brixiæ non possit etc.</i>
</p>

<p>
Anche lo statuto di Como, c. 187, ha: <i>Non fiat nec teneatur aliqua barataria... per
aliquos stipendiarios, baratarios, Arnaldos.</i> E in quello di Vercelli, libro v, pag. 126:
<i>Non debeat emere vel... ab aliqua persona ignota... meretrice, Arnaldo vel Ribaldo...</i>
</p>

<p>
Il titolo di ribaldo rimase qualificativo, mentre prima era nome proprio usitato:
l'altro cadde in obblio.
</p>

<p>
È una delle scoperte più disputate oggi, e delle più interessanti qualora ne fosse men
dubbia l'autenticità, quella delle poesie di Aldobrando da Siena, che, nato nel 1112 e
morto nel 1186, scriveva già in pretto italiano. Anch'egli lancia dei versi contro Arnaldo,
poichè in una canzone ove celebra i tempi della lega lombarda, e un non sappiamo
quale illustre personaggio di Siena, loda questo dall'aver distolto i cittadini dalle colui
eresie.
</p>

<div class="poem">
<p>Or del fellon Arnaldo già vicina</p>
<p>Prevedeste la ruina,</p>
<p>E manti (<i>molti</i>) pur toglieste all'infernale</p>
<p>Sentina d'onni male</p>
<p>Che 'l folle fra le fiamme, ahi membranze,</p>
<p>Tutte purgò fallanze.</p>
</div>

<p>
Al qual proposito il signor Grottanelli emenda le molte inesattezze degli storici e romanzieri
intorno al luogo ove fu arrestato Arnaldo. Fu alle Briccole, sulla strada per
Roma, a dieci leghe da Siena. I visconti del vicino castello di Campiglio lo tolsero di
mano al maestro ospitaliero, e lo venerarono: ma Federico Barbarossa li costrinse a
darlo a lui, che lo consegnò al prefetto di Roma perchè lo giustiziasse.
</p>
</div>

<p>
Pag. 99, alla nota 1, aggiungi:
</p>

<div class="blockquote">
<p>
<i>apud Dom Bouquet</i>, T. <span class="scp">X</span>, p. 23.
</p>
</div>

<p>
Alla nota 9 in fine, aggiungi:
</p>

<div class="blockquote">
<p>
Dal Muratori (<i>Ant. mæd. æv.</i> Diss. LX) è citato un trattato inedito, <i>Magistri G pergamensis
contra Catharos et Passagios</i>, che potrebbe esser del Guala vescovo di Bergamo.
</p>
</div>

<p>
Pag. 114, aggiungi:
</p>

<div class="blockquote">
<p>
Dopo l'opera nostra, fu pubblicato a Perugia un opuscolo, col titolo
<i>I Guglielmiti del secolo XIII; una pagina della storia milanese documentata
dal d. Andrea Ogniben veronese medico militare. Prima edizione,
volume unico</i>: e sono 130 pagine. Tanto per fare secondo i tempi,
vorrebbe l'autore scorgere in quel processo un movente politico che appena
adombra, ma principalmente dimostrare che la Guglielmina fu una santa
donna, e i processati tanti allucinati, mossi in parte da furore erotico, in
parte da manìa religiosa, riscaldata dalle quistioni che allora si agitavano
sulla grazia efficace (?), sullo stato delle anime avanti il giudizio, sulla rovinosa
teoria del libero arbitrio (<i>sic</i> e più sotto la dice fatale teoria) per cui
«nel solo ducato di Milano (<i>sic</i>) vi aveano allora ben tredici sette di religione».
Di questa teomania trova egli esempj dove vuole, e dice che «il filosofo
ed il psicologo, squarciando il velo misterioso d'una fede imposta alle
<span class="pagenum" id="Page_692">[692]</span>
menti umane dal despotismo sacerdotale, ci mostrano chiaramente l'origine
umana d'una religione tutta amore e santità». Col che vuol far intendere
che Cristo era un delirante, come erano «evidenti manie sensoriali
quelle del Rapito di Patmos»; e visionarj i fondatori degli Ordini religiosi.
</p>

<p>
Dà egli tradotto un compendio del processo del 1300, o piuttosto d'un
estratto che ne fece il notaro Beltrame Salvago, molti anni dopo. I fatti che
ne risultano son quelli che accennai nel testo. Delle oscenità conformi a
quelle de' vecchi Gnostici e dei moderni Quietisti, non trovasi quasi orma, a
malgrado di quanto asserirono i primi cronisti e storici. Già i Montanisti consideravano
Cristo non come ultimo termine del progresso morale e religioso,
ma che sarebbe seguito da una nuova rivelazione; concetto svolto poi dal
Lessing nell'<i>Educazione progressiva del genere umano</i>. L'illustre filosofo e
filologo Postel credette e sostenne di una vergine veneziana press'a poco quel
che i Guglielmiti della pia Boema. Perocchè pare che la Guglielmina non
vantasse nè la sua divinità nè le rivelazioni, bensì le credessero o le spacciassero
Andrea Saramita, la Manfreda e alcuni altri, massime dacchè fu morta.
Un Mirano, cappellano della chiesa di San Fermo, che, morta la Guglielmina,
era ito col Saramita a recarne l'annunzio al re di Boemia, rispondeva: «Da
Andrea Saramita e da suor Manfreda di Pirovano e da altri devoti della
Guglielmina, ho inteso che questa era lo Spirito Santo, terza persona
della Santissima Trinità; che dovea risorgere, ed ascendere in cielo, alla
presenza de' suoi devoti. Fui presente quando Andrea e Manfreda annunziavano
tali cose ai devoti. Udii pure da loro che, siccome Cristo sotto
forma d'uomo, così Guglielmina deve soffrire sotto forma di donna per li
peccati dei falsi cristiani, e di coloro che crocifissero Cristo, e dopo che la
Guglielmina fosse risorta ed ascesa al cielo, dovea mandare a' suoi discepoli,
nel giorno di pentecoste, lo spirito paracleto; doveansi mutar leggi,
rinnovare vangeli, ordinare i cardinali; e la risorta diverrebbe arcivescovo
pontefice. Esso Andrea, Albertino di Novate, Franceschino Malcalzati
portarono ostie da Chiaravalle. Alcuni devoti fanno dipinger l'immagine
della Guglielmina sotto il nome di santa Caterina. Suor Manfreda istruiva
i discepoli a non dir la verità quando interrogati dalla Inquisizione; che
sarebbero ajutati dallo Spirito Santo; e soffrano tutto per la Guglielmina
come gli apostoli per Gesù. Che il papa presente (Bonifazio VIII) non poteva
assolvere nè condannare, perchè creato non legalmente. Esservi tante
indulgenze a chi visitava il sepolcro della Guglielmina a Chiaravalle,
quanto per Terrasanta. Andrea e suor Manfreda diceano veder la Guglielmina,
essa parlare con loro, benedir la loro mensa. Prepararono una
clamide di porpora con fibbia d'argento, una vesta di porpora e sandali
d'oro, di cui si rivestirebbe dopo risorta. Suor Manfreda, per mezzo della
Guglielmina aveva grazia, virtù ed autorità maggiore, che non n'abbia
avuto mai san Pietro».
</p>

<p>
<span class="pagenum" id="Page_693">[693]</span>
Altre volte il Saramita disse ch'essi vestivano a bruno perchè così la Guglielmina;
«e perchè essa fu chiamata Felice, e si credea lo Spirito Santo,
molti davan ai loro figliuoli il nome di Felicino e Felicina e Paracleto.
Quando andavamo a Chiaravalle a venerar la Guglielmina, l'abate ci facea
dare pane, vino ed altro. Que' monaci nella solennità faceano panegirici di
essa e della sua congregazione. Fui presente allorchè la Guglielmina morì,
e andai al marchese di Monferrato pregandolo mi desse una scorta onde portarlo
con sicurezza a Chiaravalle, stando allora in guerra Milanesi e Lodigiani.
Ella disse a quei che la circondavano: «Voi credete vedere, e non
vedrete per la vostra incredulità», alludendo alle cinque piaghe che avea
sul suo corpo. Credo che la Guglielmina è lo Spirito Santo, e che deve risorgere,
e che fece molte cose simili a Cristo. Ma essa non disse mai che
fosse lo Spirito Santo, ne cercò mai persuadercelo: bensì disse a Manfreda
che l'arcangelo Raffaello ne annunziò la nascita alla beata Costanza sua madre,
e quando fu concepita e quanto tempo stette nel ventre, perchè essa era
nata il giorno di pentecoste, e pareami dovesse tutto ciò esserle accaduto a
somiglianza di Cristo. Non dissi che in gloria divina superasse Maria e ogni
altro santo: pur credo essa sia la terza persona della Trinità e di essenza
divina, e l'avrei detto a tutti se non temessi destarne orrore. Il corpo suo
non essendo ancora glorificato, nol tenevo per più glorioso di quel della
beata Vergine».
</p>

<p>
Altre volte invece confessò averle essa detto che era discesa dal cielo su
marmoreo seggio, sfolgorante di vivissima luce; essere lo Spirito Santo: e la
Manfreda avere udito altrettanto dalla Guglielmina: e che dal 1262 non era
stato consacrato il solo corpo di Gesù Cristo, ma quello pure dello Spirito
Santo ch'era il suo. Credeva suor Manfreda dover essere papa vero, e con
piena e reale giurisdizione: vicario dello Spirito Santo in terra, cessando il
papato presente, i suoi riti, la sua autorità, succedendovi la Manfreda che
dovrà battezzare Giudei, Saraceni e gli altri non battezzati: i quattro vangeli
si conserveranno finchè suor Manfreda sia investita della pacifica potenza
di Pietro: allora cesseranno, e quattro sapienti mandati da Guglielmina
ne scriveranno dei nuovi, che porteranno i nomi de' loro autori.
</p>

<p>
La Manfreda confessò aver composto le litanie della Guglielmina e aver
creduto a questa, e tenere conferenze dove si recitavano gli evangeli, le
epistole e alcuni miracoli. Essa conserva dell'acqua con cui fu lavato il
cadavere della Guglielmina, ma non l'ha adoprata per divozione nè per
guarire infermità.
</p>

<p>
Sibillia, vedova di Beltrame Malcolzati, disse avere udito dal Saramita e
dalla Manfreda che Guglielmina era lo Spirito Santo, vero dio e vero uomo,
che doveva risorgere, ed apparire col corpo, e visibilmente ascender al cielo,
presenti i suoi devoti, e mandare lo Spirito Santo in forma di lingue infocate:
e che essa dovea redimere i Giudei e quanti erano fuori del cristianesimo.
<span class="pagenum" id="Page_694">[694]</span>
Che suor Manfreda avea ricevuto in consegna la Chiesa di essa, e le
chiavi del regno de' cieli: che Franceschino Malcolzati canterebbe la prima
messa al sepolcro della Guglielmina, e Manfreda la seconda. Essa Sibillia
aveva in casa la cassa in cui primamente fu sepolta la Guglielmina, portatale
dal Saramita perchè i vicini di essa, in via di san Pietro all'orto, la
richiedeano, mentre i monaci di Chiaravalle voleanla per sè, come quelli
presso cui la Guglielmina avea scelto di esser sepolta.
</p>

<p>
Tiene pure in casa un padiglione di zendado vermiglio che fu messo sopra
la bara quando fu trasferita a Chiaravalle. La Manfreda prese colle sue mani
un'ostia portatale da Chiaravalle, e gliela pose in bocca ad onoranza della
Guglielmina.
</p>

<p>
Tornata poi al Sant'Uffizio, la Sibillia confessò che suor Manfreda erasi
vestita degli abiti pontificali, di dalmatiche due altre suore, il Saramita e il
Malcolzati; altri di cotte: e accomodato una specie d'altare, vi posero il calice
e quanto occorre per la messa: la Manfreda celebrò; Andrea recitò il
Vangelo, Albertone Novati l'epistola. Il Saramita le disse che, entrato in
camera della Guglielmina, la trovò che orava, e alzatasi, gli disse ch'era lo
Spirito Santo, venuto in forma di donna perchè, se fosse venuto in forma di
uomo, sarebbe morta come Cristo, e tutto il mondo ne perirebbe. Di subito
apparve una cattedra, e Guglielmina la convertì in un bue, e a lui disse:
«Tienlo se puoi», e subito sparve. Soggiungeva che il nome suo non morrà,
e per essa molti saranno consolati, e molti tribolati.
</p>

<p>
Nel processo, molti son nominati quali devoti della Guglielmina, e aveano
comprato bellissimi drappi e tovaglie in venerazione di essa, e per ornarla
al suo ritorno in terra.
</p>

<p>
Lo strano consiste nella connivenza de' monaci cistercensi, i quali credeano
bensì che ella fosse de' reali di Boemia, ma non lo Spirito Santo. La casa in
san Pietro all'orto ov'essa abitava, era proprietà del loro monastero, e diceano
che da sei anni accendevano lampade al sepolcro della Guglielmina,
udendo che liberava molti da infermità: avendo il Saramita detto che la
Guglielmina era lo Spirito Santo, alcun di loro andò difilato alla casa di lei
a interrogarnela, ed essa indignata rispose: <i>Ite, ego non sum Deus</i>, ma
esser di carne e d'ossa, e aver condotto seco a Milano un figliuolo; e se non
facessero penitenza di quelle credenze, andrebbero all'inferno. Dal che,
e da molti altri riscontri può indursi che la Guglielmina non fosse che
una pia donna, e tutto il resto invenzione o fantasia della Manfreda e del
Saramita.
</p>

<p>
A quel processo segue qualche brano d'un altro, fatto il 1295 contro un
Mangiarocca muratore, abbruciato per eretico, e un Ventura Rosso che
avealo chiamato il miglior suo amico.
</p>

<p>
Il processo della Guglielmina si connette con quello che fu poi fatto contra
Matteo Visconti, poichè nella lettera di papa Giovanni XXII del 1 aprile 1324
<span class="pagenum" id="Page_695">[695]</span>
ove colpisce questo di anatema, è mentovato come sua prossima parente materna
la Manfreda, che asseriva essersi lo Spirito Santo incarnato in una tal
Guglielma, lo perchè fu data alle fiamme: e si facea colpa a Matteo di aver
molto supplicato per la liberazione di essa, locchè smentisce quei cronisti antichi
che lui incolpano d'aver denunziata quella setta. Dalla lettera stessa e da
quella data il 1322 dalla chiesa di Valenza diocesi di Pavia, dall'arcivescovo
frate Aicardo che nel sinodo Bergolicense fece condannar esso Matteo, appare
che altri progenitori di questo erano stati sospetti o condannati d'eresia,
cioè il nonno, una zia, Giacomo ed Obizzone: e che Galeazzo, figlio di
Matteo, professava gli errori della Manfreda, onde fu arrestato, ma poi rilasciato
per le minaccie di Matteo.
</p>

<p>
Quando Giovanni e Luchino Visconti si riconciliarono colla Chiesa, supplicarono
fosse riveduto il processo del loro padre, il quale in fin di vita
erasi pentito. Allora Benedetto XII rimproverò severamente l'eccessivo rigore
di Aicardo, e annullò le sentenze proferite in quel sinodo. <i>Nos, qui sumus
omnibus in justitia debitores, nolentes justitiam denegare, hujusmodi
processus et sententias archiepiscopi et inquisitorum, per nonnullos
ex fratribus nostris S. R. E. cardinalibus examinari fecimus, et ipsorum
relatione audita, nos, una cum eisdem et aliis fratribus nostris in concistorio,
ipsos processus et sententias cum maturitate et discussione debitis
examinavimus... et inique factos invenimus... et auctoritate apostolica
inique facta ac nulla et irrita declaramus etc.</i> La bolla è del settimo anno
di Benedetto XII, e riferita dall'Ughelli ne' vescovi di Milano.
</p>

<p>
Ove nel testo diciamo che i Guglielmiti furono bruciati il 9 <i>agosto</i> leggasi
<i>settembre</i>.
</p>
</div>

<p>
Pag. 120, alla nota 26, aggiungi:
</p>

<div class="blockquote">
<p>
Quelle sentenze sono stampate nel Richa, <i>Chiese fiorentine</i>, tom. III, pag. 19.
</p>
</div>

<p>
Alla nota 27, aggiungi:
</p>

<div class="blockquote">
<p>
Il Razzi, nella vita di san Pietro Martire, racconta che un giovane libertino di Firenze,
vedendo dipinta in Santa Maria Novella l'uccisione del santo, esclamò: «Oh se fossi stato
io, l'avrei ben percosso più gagliardamente». Ed ecco di tratto ammutolì: finchè riconosciuto
l'error suo, e chiestone perdono, ricuperò la favella.
</p>

<p>
Alla casa ove nacque san Pietro in Verona è posta una statua di esso coll'iscrizione:
<i>Sum Petrus Martyr nutritus et editus infans his domibus: fiat testis imago mea.</i> Alcuni
lo fan di casa Milani, altri di casa Rosini.
</p>
</div>

<p>
Pag. 122, lin. 18, leggi:
</p>

<div class="blockquote">
<p>
Questi scritti sono, la <i>Concordia del nuovo coll'antico Testamento</i>, il
<i>Commento sull'Apocalissi</i>, il <i>Salterio delle dieci corde</i>: moltissimi altri
gliene vengono attribuiti forse a torto, come un commento a Geremia e
Isaia, pieno di profezie contro gl'imperadori svevi, un libro sulla Sibilla
Eritrea e sul profeta Merlino, e sulle profezie di Cirillo.
</p>
</div>

<p>
<span class="pagenum" id="Page_696">[696]</span>
Pag. 130, al fine, si sostituisca quanto segue:
</p>

<div class="blockquote">
<p>
Quel versetto dell'Apocalisse, c. <span class="scp">XIV</span>, 6, <i>et vidi alterum angelum volantem
per medium cœli, habentem evangelium æternum</i>, parve ad alcuni
significar un evangelo che surrogherebbe quel di Cristo: sicchè, dopo l'età
del Padre, in cui pontificavano i padrifamiglia, verrebbe l'età del Figlio o
del Nuovo Testamento, col sacerdozio celibe e la vita attiva; da ultimo l'età
dello Spirito Santo, che comincerebbe al 1260, caratterizzata dalla perfezione
e dalla potenza della vita contemplativa de' cenobiti, opposta alla splendidezza
de' prelati.
</p>

<p>
Primo apostolo di quest'ultimo evangelo era stato l'abate Gioachino. Se
foss'egli un profeta, o un impostore o un visionario è difficile determinare
fra le tante tradizioni che lo resero legendario: certo gli scolastici non
osarono attaccarlo finchè visse: potè francamente rimproverare i traviamenti
della Chiesa, divenuta feudale; gli errori in cui cadde sulla Trinità furono
riprovati solo nel 1215 dal quarto concilio lateranese, però senza nominare
quell'abate, benemerito della Chiesa.
</p>

<p>
Fu tra i discepoli suoi che venerossi l'Evangelo eterno; ma il testo essendone
perduto, non possiamo che congetturare sopra quanto ne dissero
gli scrittori, principalmente un Concilio d'Anagni ove gli errori ne furono
condannati. Secondo loro, l'Evangelo di Cristo non sarebbe stato perfetto,
e dovea surrogarsegli questo nuovo della vita contemplativa. All'attuazione
dell'antico Testamento presedettero tre grand'uomini, Abramo, Isacco,
Giacobbe, quest'ultimo accompagnato da dodici patriarchi: al nuovo tre
grandi, Gioachino, Giovanni Battista e Gesù Cristo, accompagnato da
dodici apostoli: all'eterno presederanno tre grandi, l'abate Gioachino, san
Domenico e san Francesco co' suoi dodici seguaci. Nel 1200 fu abrogato
l'Evangelo di Cristo, che nessuno condusse alla perfezione. Ora vi sottentrerà
il nuovo. Nel 1260 s'avrà una grande tribolazione, e l'Anticristo apparirà:
poi dopo breve pace avverrà nuova tribulazione, ancor più pericolosa
perchè tutta spirituale.
</p>

<p>
Così preparavasi una nuova religione; una riforma ben più radicale di
quella del <span class="scp">XVI</span> secolo, e non solo religiosa ma sociale, abolendo la proprietà.
</p>

<p>
Alcuni gioachiniti avendo cominciato a spiegar questo Evangelo nell'università
di Parigi, que' dottori, meno ideali e più pratici come sono i Francesi,
se ne sbigottirono e lo fecero condannare dai papi Innocenzo IV e Alessandro
IV nel 1255, pur usando riguardo ai Minoriti che l'insegnavano. Da
ciò nacque che restasse arcano il nome dell'autore, che i più credono Giovanni
Burallo da Parma, nato verso il 1209, entrato francescano verso il
1232, professore a Bologna, a Napoli, a Parigi. Divenuto settimo generale
de' Francescani, volendo tra questi ripristinare la stretta regola, visitò a
piedi tutti i conventi, ove il suo rigore gli procacciò nemici. Da Innocenzo IV
<span class="pagenum" id="Page_697">[697]</span>
spedito a tentar la riconciliazione de' Greci scismatici, acquistò la stima dell'imperatore
Vatace, del patriarca, del clero, del popolo, ma nulla conchiuse.
Accusato di aderire alle dottrine dell'abate Gioachino, fu nel capitolo generale
di <i>Ara Cœli</i> deposto, o indotto a deporsi da generale, e gli fu surrogato
san Bonaventura, che ne fece fare il processo. Due suoi discepoli Leonardo
e Gerardo rimasero condannati in perpetuo al pane della tribulazione
e all'acqua dell'angoscia: per Giovanni intercesse il cardinale Ottoboni,
sicchè potette ritirarsi nel convento della Greccia presso Rieti, ove visse
trentadue anni. Ottenuto poi d'uscirne per tornare ad apostolar in Grecia,
a Camerino morì. Gli si attribuirono miracoli e passò per beato, titolo confermatogli
dalla sacra Congregazione de' riti nel 1777.
</p>

<p>
Ma che l'Evangelo Eterno sia opera sua non pare. Di fatto a principio era
piuttosto una dottrina che un libro, sostenuta da mendicanti Predicatori o
Minori. A questi dunque fu attribuito il libro quando comparve, ma i Predicatori
lo ripudiarono, tanto più che nessun di essi era indicato come
autore. Ma fra i Minori si nominò qual autore Gerardo da Borgo San
Donnino, altri l'abate Gioacchino, mentre Giovanni da Parma avrebbe
fatti il <i>Liber introductorius in Evangelium Æternum</i>. Probabilmente
l'Evangelo Eterno non sussistette mai, ma solo per esporne le dottrine
si fece quest'Introduttorio; ardito tentativo di consolidar la dominazione
degli Ordini mendicanti mediante una nuova religione, perfezionamento
di quella portata, dodici secoli prima, da Cristo(1). E appunto Renan, nella
<i>Revue des Deux Mondes</i> del luglio 1866, con ricchissima erudizione sostenne
che il titolo d'Evangelo Eterno davasi alle tre opere che mentovammo
dell'abate Gioacchino. L'<i>Introduttorio</i> che epilogava le dottrine di
questo, spesso venne indicato come l'Evangelo Eterno, e sarebbe opera
di Giovanni da Parma o piuttosto di Gherardo da Borgo San Donnino
nel 1254.
</p>
</div>

<div class="blockmin">
<p>
(1) Vedasi un articolo di <span class="smcap">Daunou</span> su Giovanni da Parma, nel tom. <span class="scp">XX</span> della <i>Histoire
littéraire de la France</i>.
</p>

<p>
<span class="smcap">Dom Gervaise</span>, <i>Hist. de l'abbé Joachim</i>.
</p>

<p>
<span class="smcap">Meyenberg</span>, <i>De pseudo evangelio æterno</i>. Helmstadt 1725.
</p>
</div>

<p>
Pag. 135, alla nota 7, aggiungi:
</p>

<div class="blockquote">
<p>
Nella Biblioteca Magliabecchiana, Manuscritti, classe <span class="scp">XXXIV</span>, n. 76, esiste un libro
di 121 carte, che taccia d'eresia le decretali di Gio. XXII contro i Fraticelli; il processo
e le proteste di frà Bonagrazia da Bergamo, e tutti gli atti relativi alla quistione, e a difesa
da frà Michele, con moltissime particolarità anche di persone. Incomincia:
</p>

<p>
«Questa è una parte degli articholi heretici tratti dalle <span class="scp">IIII</span> decretali fatte contro alla
povertà di Cristo e degli apostoli per Giovanni di Caorsa detto papa XXII, riprovati.
</p>

<p>
È sempre violento, e per es.: «Nell'anno <span class="scp">XIIII</span> dello suo papato ereticale fece un'altra
costituzione, ovvero destituzione, ovvero destruzione, la quale incomincia, ecc.
</p>

<p>
«Qualunque queste cose latamente e diffusamente saper desidera, ricorra alle opere
<span class="pagenum" id="Page_698">[698]</span>
del venerabile padre maestro frate Michele, per addietro generale dell'Ordine de' frati
Minori, nelle reprobazioni della prima, seconda, terza e quarta decretale: ed all'opera
del maestro Francesco d'Ascoli sopra la quarta decretale: e all'opere del maestro Guglielmo
Ocham sopra alla quarta decretale... ed altro le quali esse feciono, delle quali
queste poche cose tratte sono: ma quivi più profondamente si trattano, et pruovasi e
mostrasi la verità, e riprovasi l'eresia e la iniquità (carte 21).
</p>

<p>
Segue un altro trattato della stessa materia;
</p>

<p>
«<i>In nomine Domini nostri Jesu Christi pauperis crucifixi et gloriosi sancti Francisci.</i>
Incomincia il primo motivo della quistione nata nella corte di Avignone nel
tempo di papa Giovanni vigesimosecondo, della povertà di Cristo e degli Apostoli, e
il processo e l'ordine d'essa medesima quistione». E narra i fatti, cominciando da frà
Michele da Cesena. Son carte 62.
</p>

<p>
Segue la spiegazione d'un'omelia di Giovanni Crisostomo, ove si rincalza sempre la
pretesa eresia di papa Giovanni.
</p>

<p>
Dello stesso argomento è un altro manuscritto, già nella Palatina, Cl. <span class="scp">I</span>, 6, di cui vedi
<span class="smcap">Palermo i</span>, 221.
</p>

<p>
Contro i Fraticelli così scriveva il b. Giovanni Dalle Celle: «Voi chiamate la Chiesa
carnale, perchè usa lo ricchezze, e fate male; imperocchè le ricchezze sono buone a chi
le sa bene reggere e governare secondo Iddio. Cristo non solamente ebbe discepoli poveri,
ma gli ebbe ricchissimi; e più fede trovò in un ricco centurione, e più umiltà che
in niuno del popolo d'Israele, e che non trova sotto cotesti vostri cappucci pieni d'arroganza.
E acciocchè Cristo non mostrasse di riprovare le ricchezze, volle istare in casa
del ricco Zaccheo; e udendo come molto le dispensava bene, il lodò, e non gli disse che
le rendesse. Così il ricco Nicodemo meritò di ricevere nelle sue braccia il santo corpo
di Cristo. Così il nobile decurione Giuseppe meritò di avere Cristo nel sepolcro suo.
Adunque non si debbe chiamare carnali que' chierici che hanno le ricchezze, se le
dispensano bene, come dispensava Cristo quelle ch'erano messe nella borsa che Giuda
teneva; e come san Pietro dispensava quel prezzo, che gli era messo a' piedi, delle
possessioni che si vendevano; e come le dispensava san Benedetto, luce del mondo, e
san Bernardo dottore santissimo. E la Chiesa di Dio, avvegnachè sia dall'oriente all'occidente,
nondimeno per dignità e autorità riluce ed e più possente nella sedia di san
Pietro, che in niun altro luogo. Onde dice san Bernardo, che stando Cristo sul renajo,
chiamò gli apostoli; e tutti andavano a lui, ciascheduno in su le navicelle loro, ma solo
san Piero non andò con la navicella, ma andò per lo mare; a significare ch'egli era
generale pastore. E perciò la Chiesa Romana è capo di tutto le altre, e principale sposa
di Cristo. E voi dite che grande falsità è appropriare al papa quello che significa tutta
la Chiesa, cioè l'arca; e dite ch'è arca di vizj e non di Cristo. Oh eretico miserabile!
tu fai ingiuria a Cristo, bestemmiando la maestade e il vicario suo. Onde di voi parla
Giuda apostolo nella sua epistola, e dice: E' bestemmiano la maestade! E tu fosti, o
misero ardito, di bestemmiare colui ch'è più che uomo? Con che coscienza il secolare
può giudicare il religioso, la pecora, il pastore, il cieco, l'illuminato della santa scrittura,
il morto il vivo? Morti gli chiama il Signore, quando disse al discepolo: «Lascia
sotterrare a' morti i morti». E il salmo dice: «Come i morti del secolo». Non porre
dunque mano all'arca di Dio, cioè al sommo pontefice; e le stelle de' religiosi (così
chiama la Scrittura) non iscurare co' nugoli della tua ignoranza e superbia.
</p>

<p>
«Or vediamo che segnali hanno i veri vangelisti. Disse Gesù: «In questo conosceranno
che siete miei discepoli (cioè veri vangelisti) se voi v'amerete insieme». E ancora:
«Di niuna cosa è il mio comandamento, altro che dell'amore» a dimostrare che
la legge del cristiano e il vero vangelo, è l'amore. Ancora, il vero vangelista è colui
che sta nella comunione e unione della Chiesa e de' suoi membri. E acciocchè questa
<span class="pagenum" id="Page_699">[699]</span>
unità fosse ne' veri vangelisti suoi, Cristo orò al Padre più volte, e disse: «Padre, conserva
costoro nel nome mio, acciocchè siano una cosa come noi». Ancora, per tutti
coloro che dovevano credere in Lui orò per questa unità: cinque volte priegò per
questa unità, la quale voi miseri avete divisa e squarciata. Adunque, questo è il vero
vangelo, amore e unità; delle quali virtù vi siete così pericolosamente ispartiti. E la
seconda parte, nella quale istà il santo vangelo, si è la croce. Della quale Cristo parla,
e dice: «Chi vuol venire dopo me (cioè, chi vuol essere vero vangelista) tolga la croce
sua, e seguiti me». La quale croce voi fuggite quanto potete. Che è croce? È una mortificazione
della propria volontà, e di tutti i sensi; e questa è la vera obbedienza. Di
questa dice san Paolo di Cristo: «Fu fatto obbediente infino alla morte, e morte di
croce». E Cristo di se medesimo dice: «Non venni per fare la mia volontà». Ma voi
dietro a Cristo portate una croce con Simone Cireneo, per prezzo temporale; il quale è
vanagloria, prezzo di tutti gl'ipocriti; e siete lodati in Firenze dalle femminelle e dagli
uomini ciechi, e queste lodi vi sono tutte veleno. Voi predicate, e non siete mandati a
predicare; e chi non è chiamato o mandato, non dee predicare. E sempre tutti gli eretici,
dice un santo dottore, ebbono una intenzione, cioè acquistare gloria della singolarità
della scienza. E l'empietà e malignità della loro singolarità intitolano col nome della
religione; e non sono contenti d'abbandonare la via, ma ingegnansi di disertare la vigna
di Dio. Ma tieni quello che ti dirò, come parola di verità: infine a tanto che tu non ti
vedi peccatore e gli altri giusti, ma farai il contrario, tu se' nelle tenebre, figliuolo di
superbia e di presunzione» (<i>Mss. nella Magliabecchiana</i>).
</p>
</div>

<p>
Pag. 136, nota 13, aggiungi:
</p>

<div class="blockquote">
<p>
Contro di frà Dolcino, che tenea la spada in una mano, il calice della voluttà nell'altra,
mossero le genti di Trivero, di Mosso e di Biella, e guidati da Rainero degli
Avvocati vescovo di Vercelli coll'immagine della Madonna d'Oropa, li sconfissero.
</p>
</div>

<p>
Pag. 154, alla nota 19, aggiungi:
</p>

<div class="blockquote">
<p>
La quistione di Dante eretico fu ripigliata nel <i>Calendario Evangelico</i> che si stampa
a Berlino, dove il dottore Ferdinando Piper, professore di teologia in quella università,
nel 1865 trattò di <i>Dante und seine Theologie</i>. Conviene egli che Dante pone come supremo
bene Iddio, nè poter l'uomo raggiunger esso bene se non acquistando la beatifica
visione: questa acquistarsi colle virtù teologiche: alle quali ci ajutano le sacre
carte, l'esperienza e la ragione, che però nelle cose soprasensibili piegasi alla rivelazione.
Dante propriamente non può dirsi uscito dalla Chiesa di Roma: le sue dottrine
però menano dritto alla evangelica. E non solo quanto alla riforma del capo e delle
membra, e quanto al poter temporale: ma anche nel dogma. In fatti (è sempre il Piper
che ragiona) egli non ammette l'infallibilità del papa, giacchè colloca fra gli eretici
Anastasio II papa: non ammette che niun altro che il presbiterato possa ingerirsi nella
Chiesa, poichè egli stesso se ne ingerisce raccomandando la riforma: non ammette che
le decretali possano esser fonte del vero quanto le sacre carte.
</p>

<p>
Veda ogni cattolico se questi siano argomenti valevoli a segregar uno dalla nostra
unità.
</p>
</div>

<p>
Pag. 183.
</p>

<div class="blockquote">
<p>
Meritava qualche maggior discorso questo Matteo Palmieri. Come ambasciadore
della repubblica fiorentina, accompagnando Alfonso re di Napoli a
Cuma, finge che la Sibilla lo conduca ai Campi Elisi; e, seguendo un'opinione
di Origene, figura che le anime nostre siano gli angeli che non si
<span class="pagenum" id="Page_700">[700]</span>
ribellarono al Dio, ma stettero indifferenti, sicchè Iddio le prova in questo
mondo, finchè dopo molto errare, tornino alla città di vita.
</p>

<p>
Sono tre canti in terzine; non furono mai stampati, ma rumor grande
se ne levò. Il Tritemio, il Genebrardo, Giosia Simler, Elia Dupin, Giovanni
Rioche, Oudin, Vossio, Zeno ed altri dissero che Matteo fu bruciato come
eretico, e lo Zilioli lo fa ardere in Cortona, appoggiandosi alla cronaca di
frà Filippo da Bergamo, che però non dice nulla di ciò. Altri (come il
Gelli ne' <i>Capricci del Bottajo</i>) vogliono ne fosse disotterrato ed arso il
cadavere, o almeno gittato fuor di terra sacra.
</p>

<p>
Bruciar solo il libro si fa dal Giovio, dal Guazzo, dal Lami; mentre il
Verino, il Landino, Giovan Matteo Toscano ed altri si limitano a dire che
fu proibito. Alcuni poi nominano l'autore senza nulla accennare di tutto
ciò; il che viene preso per un'artificiosa dissimulazione, <i>ne</i>, conchiude
il Vossio, <i>hominis eruditi beneque meriti de literarum studiis nomen ac
gloriam labe non exigua aspergere viderentur</i>.
</p>

<p>
Il Richa, nelle <i>Chiese Fiorentine</i>, s'estende a ridur queste asserzioni al
vero, provando che l'autore ebbe solenni esequie il 1475, e Alemanno Rinuccini
recitogli l'orazione funebre, ove leggesi: <i>Postremo etiam poeticam
ausus tentare facultatem, hunc, quem suo pectori suppositum cernitis pergrandem
librum, ternario carmine composuit, quem propterea Vitæ Civitatem
nuncupavit, quod animam terreni corporis morte liberam, varia
multiplicia loca peragrantem, ad supernam tandem patriam civitatemque
perducit, ubi beato fruatur ævo sempiterno.</i>
</p>

<p>
Il Palmieri era stato tenuto in onore da' suoi contemporanei, deputato
dalla patria al Concilio ivi adunato, ambasciadore a pontefici, e il suo libro
scrisse con buona intenzione, e al fine notò <i>Laus honor imperium et gloria
sit omnipotenti Jesu Christo per infinita sæcula sæculorum. Amen.</i>
</p>

<p>
Compiuto il suo lavoro, lo diede a censurare al canonico Leonardo
Dati, che fu poi segretario del papa e vescovo di Massa; il quale lo ringraziò
di questo <i>præclarum opus, mihi longe gratissimum</i>; e che sarebbe
meritorio per lui, e utile ai Cristiani, cui ajuterebbe ad acquistare la città
eterna.
</p>

<p>
Il suo ritratto restò sull'altare di San Pier Maggiore, in atto d'adorar la
Madonna in un quadro, dipinto da Sandro Botticelli, ma invenzione d'esso
Palmieri, che rappresentava l'Assunta, con zone d'angioletti che le facean corona.
Sparsesi strane voci sul libro di lui, e accolte colla leggerezza che suole
il pubblico, si credette scorgere eresia anche nel quadro; ognuno vi riscontrò
quel che più voleva; tanto che gli ecclesiastici dovettero coprir
quella tela, finchè, passato il bollore, la restituirono alla venerazione.
</p>
</div>

<p>
Pag. 198, alla nota 35, aggiungi:
</p>

<div class="blockquote">
<p>
Gaspare di Verona, cronista pubblicato da G. Marini <i>Degli Archiatri Pontifizj</i>, Roma
1784, appendice al vol. <span class="scp">II</span>, p. 179, dice che Paolo II amava raccogliere manuscritti,
<span class="pagenum" id="Page_701">[701]</span>
statue, pitture, medaglie, e n'era giudice competentissimo. Francesco Filelfo scrive a
Leonardo Dati: <i>Quod non debetur et a me et a doctis omnibus summæ immortalique
sapientiæ Pauli II?</i> Epist. L. <span class="scp">XXX</span>. E vedasi <span class="smcap">Quirini</span>, <i>Pauli II vita, præmissis vindiciis
adversus Platinam aliosque detractores</i>. Roma 1740.
</p>
</div>

<p>
Pag. 210, lin. 2, aggiungi in nota:
</p>

<div class="blockquote">
<p>
(1) Bisogna fosse comune l'uso di ciarlar in chiesa, perocchè il Vespasiano nella vita
di sant'Antonino scrive: «Andando in Santa Maria del Fiore il dì quando si cantava il
divino ufficio, dove erano quelle pancate delle donne a sedere con questi iscioperati e
vani giovani intorno, l'arcivescovo dava una volta intorno dove egli erano, e non v'era
niuno che non si partisse, per la riverenza e timore che avevano di lui».
</p>
</div>

<p>
Pag. 210, lin. 24, leggi:
</p>

<div class="blockquote">
<p>
detto, il Mantovano, che fu generale dei Minoriti(1).
</p>
</div>

<div class="blockmin">
<p>
(1)
</p>

<div class="poem">
<p class="i6"><i>Venalia nobis</i></p>
<p><i>Templa, sacerdotes, altaria, sacra, coronas,</i></p>
<p><i>Ignis, thura, preces, cœlum est venale, Deusque...</i></p>
<p><i>Ita lares italos et fundamenta malorum</i></p>
<p><i>Romuleas aras et pontificalia tecta</i></p>
<p><i>Colluviem scelerum.</i></p>
<p class="i6">De calamitate temporum, lib. 3.</p>
</div>
</div>

<p>
Pag. 212, lin. 7 ultima, aggiungi in nota:
</p>

<div class="blockquote">
<p>
<i>Revelatio sanctæ Birgittæ</i>, lib. <span class="scp">I</span>, c. 41, edizione romana 1628.
</p>
</div>

<p>
Pag. 259, alla linea terz'ultima, leggasi:
</p>

<div class="blockquote">
<p>
Questo Ulrico di Hutten, nato a Eberstein il 1488... a sedici anni fuggì
dal convento, studiò qua e là, e a Pavia nel 1512; messosi, ecc.
</p>
</div>

<p>
Pag. 260, lin. 6:
</p>

<div class="blockquote">
<p>
Oltre una <i>ad Maximilianum in Venetos exhortatorium</i>, le conquiste
de' quali dichiara pesca insidiosa; tanto più dacchè osò <i>illa tridentinos
invadere montes:</i> e dice che
</p>

<div class="poem">
<p><i>Vendidit hæc Turcis urbes, hæc vendidit aras</i></p>
<p class="i2"><i>Hæc Bysantenum prodidit imperium;</i></p>
</div>

<p>
dei Tedeschi son tutte le vittorie: Cesare solo, padrone della terra come
Dio del cielo, sovrano de' mortali come Giove degli Dei; deve punir Venezia,
domare la penisola:
</p>

<div class="poem">
<p><i>Non opus est flavi ducantur in arma Britanni,</i></p>
<p class="i2"><i>Atque armet populos Gallia magna suos.</i></p>
<p><i>Adde nihil nobis, si quid Germania priscæ</i></p>
<p class="i2"><i>Laudis habet, si quid martia turba potest.</i></p>
</div>

<p>
Bastano i Tedeschi, purchè le Alpi del Tirolo versino come un torrente il
cavaliere di Franconia, il cacciatore dell'Assia, il gigantesco Vestfaliano, il
Sassone reso invincibile da un fiasco di vino, e tutti i guerrieri cui nutrono
la pescosa Marca, la fertile Turingia, le sponde dell'oceano germanico.
Tempo è che l'Italia riconosca il suo padrone, e Roma lo coroni: i poeti
germanici sono pronti a celebrare il vincitore.
</p>
</div>

<p>
<span class="pagenum" id="Page_702">[702]</span>
Pag. 260, lin. 12, aggiungi:
</p>

<div class="blockquote">
<p>
Scorre l'Italia insultandola(1).
</p>
</div>

<div class="blockmin">
<p>
(1)
</p>

<div class="poem">
<p><i>Dicit io quia se novit Germania, dicit</i></p>
<p class="i2"><i>Mobilis Italia est: nobilis ante fuit.</i></p>
</div>
</div>

<p>
Pag. 260, lin. 21, aggiungi:
</p>

<div class="blockquote">
<p>
Pubblicò pure una raccolta di lettere del <span class="scp">XI</span> secolo, <i>De schismate quod
fuit inter Henricum IV imperatorem et Gregorium VII</i>, ove trasportandosi
nel calore della lotta fra il pastorale e la spada, esortava l'imperatore a ripigliar
la sua delegazione divina, pari a quella del papa, e vergognarsi di
aver baciato il piede del pontefice. E sempre egli mostrasi furibondo contro
i papi, perchè difesero l'indipendenza italiana dagli Enrichi, dai Federichi,
dai Carli.
</p>
</div>

<p>
Pag. 260, lin. 25, aggiungi:
</p>

<div class="blockquote">
<p>
Nel <i>Vadiscus</i> si riuniscono le tre opposizioni della letteratura, della
politica, della religione, esaminando come Roma usi di questo triplo potere
intellettuale, politico, religioso. Impedisce di stampar Tacito; occupa
Roma, capitale dell'impero, e non soffre che l'imperatore sia re di Napoli:
ha prelazioni e nomine, riserve di casi papali, indulgenze, Concilj;
pure <i>non vivit sine capite corpus, neque auferre caput necesse est: tantum
inde resecare quæ vitiosa sunt</i>. È la terra italica, l'aria romana che viziò
la fede dell'unità cattolica, e in conseguenza la Chiesa. I Romani non si
occupano che di passeggiare, palleggiare, amoreggiare: se pensano è per fraudare,
mentire, spergiurare: i ricchi vivono del sudore de' poveri, di usura,
di spogliare i Cristiani: i poveri vivono d'erba, d'aglio e cipolle. Il caro dei
viveri, la perfidia, l'incostanza del cielo rendono insopportabile il soggiorno
di Roma: se ne riporta cattiva coscienza, stomaco guasto, borsa vuota. In
questa grande taverna, dove si trovano uomini d'ogni nazione, denari d'ogni
conio, conversazioni in ogni lingua: dove non s'incontra che cortigiani,
preti e scrivani: dove si vaga tra luoghi santi e luoghi sospetti e vecchie
ruine: è impossibile conservar la fede nelle cose sante, la fedeltà ai giuramenti
e la sanità: si lavora incessantemente a tre cose senza mai compirle:
la santificazione delle anime, il restauro delle chiese, la crociata contro il
Turco. Nulla vi si beffa tanto come gli esempj antichi, il pontificato di Pietro,
il giudizio finale: nulla v'è creduto meno che l'immortalità dell'anima,
la comunione de' santi, le pene eterne. Vecchio oro, donna giovane, messa
corta, ecco i desiderj». E altrove: «No, a Roma non è la vera Chiesa.
Come? Questa città ove di pien giorno s'incrociano, con cardinali e frati,
femine da conio e spadaccini venali; ove carri, cavalli, muli, asini minacciano
schiacciarvi, sarebbe la capitale del mondo cristiano? Cotesta folla di
chierici d'ogni colore e vesti, avvocati, auditori, notari, procuratori, cancellisti,
<span class="pagenum" id="Page_703">[703]</span>
tabellioni, che passa la vita a suggere il nostro sangue e sudore, e
ci rincarano ogni anno il regno de' Cieli, sarebbe la Chiesa?»(1)
</p>
</div>

<div class="blockmin">
<p>
(1) <i>Klag und Vermahnung wider den Gewalt des Pabst.</i> Dice aver preso a scrivere
tedesco per essere capito da tutti.
</p>

<div class="poem">
<p><i>Latein ich von geschrieben hab</i></p>
<p><i>Das was eim iedem nit bekandt</i></p>
<p><i>Jetz schrei ich an das vaterlandt.</i></p>
</div>
</div>

<p>
Pag. 269, alla nota 5, premetti:
</p>

<div class="poem">
<p><i>Qui chalybe et duris amicitur Julius armis,</i></p>
<p class="i2"><i>Terribilis barba, terribilisque coma,</i></p>
<p><i>Cui torvos horrore oculos frons occulit atros,</i></p>
<p class="i2"><i>Tartareæ ignescunt cujus in ore minæ.</i></p>
<p><i>Fraude capit totum mercator Julius orbem,</i></p>
<p class="i2"><i>Vendit enim cœlum, non habet ipse tamen.</i></p>
</div>

<p>
Pag. 269, alla nota 7, soggiungi:
</p>

<div class="blockquote">
<p>
A Croto Rubiano:
</p>

<div class="poem">
<p><i>De statu romano epigrammate ex urbe missa.</i></p>
<p><i>Vidimus Ausoniæ semiruta mœnia Romæ,</i></p>
<p class="i2"><i>Hic ubi cum sacris venditur ipse Deus.</i></p>
<p><i>Ingentem, Crote, pontificem sacrumque senatum,</i></p>
<p class="i2"><i>Et longo proceres ordine cardineos.</i></p>
<p><i>Tot scribas, vulgusque hominum nihil utile rebus,</i></p>
<p class="i2"><i>Quos vaga contecto purpura vestit equo,</i></p>
<p><i>Tot, Crote, qui faciunt, tot qui patiuntur, et illos</i></p>
<p class="i2"><i>Orgia qui vivant cum simulant Curios,</i></p>
<p><i>Romanas, neque enim Romanis, omnia luxu,</i></p>
<p class="i2"><i>Omniaque obscœnis plena libidinibus.</i></p>
<p><i>Desine velle sacram, imprimis, Crote, visere Romam.</i></p>
<p class="i2"><i>Romanum invenies hic, ubi Roma, nihil.</i></p>
</div>
</div>

<p>
Pag. 270, alla nota 21, aggiungi:
</p>

<div class="blockquote">
<p>
Nell'Indice de' libri proibiti è notata <i>Epistola contra vitam monasticam ad Bernardum
Mattium collegam olim suum</i>, dell'Alciato.
</p>
</div>

<p>
Pag. 271, alla nota 33, aggiungi:
</p>

<div class="blockquote">
<p>
<span class="smcap">Kerker</span>, <i>Erasmus und sein theologischer Standpunkt</i>, nei <i>Theol. Quartalch.</i> di
Tubinga 1839.
</p>
</div>

<p>
Pag. 297, alla nota 19, aggiungi:
</p>

<div class="blockquote">
<p>
Hutten, nel dialogo <i>Febris prima</i>, rinfaccia al Cajetano d'esser venuto solo a sossoprar
la Germania, e fare buona vita: dorme nella porpora, mangia nell'oro; vive così delicato
che giudica nessun tedesco esservi che possa vantarsi di possedere un palazzo: condanna
le pernici e i tordi perchè non somigliano a quelli d'Italia; fa le boccacce alla selvaggina
delle foreste germaniche; trova insipido il pane; e tracannando il vin del Reno,
rimpiange quello d'Italia.
</p>
</div>

<p>
Pag. 319, lin. 5 ultima, aggiungi in nota:
</p>

<div class="blockquote">
<p>
Il Gioberti, nelle opere filosofiche, vuol provare che l'essenza dell'eterodossia consiste
nell'idea panteistica; Lutero e Calvino furono fatalisti, e il fatalismo è logicamente
inseparabile dal panteismo. Zuinglio poi lo professa, giacchè nel trattato della Provvidenza,
dice: <i>Creata dicitur, cum omnis virtus numinis virtus sit, nec enim quidquam
<span class="pagenum" id="Page_704">[704]</span>
est quod non ex illo, in illo et per illud, immo illud sit; creata virtus dicitur eo
quod in novo subjecto et nova specie, universalis aut generalis ista virtus exhibetur.</i>
E non intende solo dell'universalità di Dio come causa prima, poichè soggiunge: <i>Cum
autem infinitum, quod res est, ideo dicatur, quod essentia et existentia infinitum
sit, jam constat extra infinitum hoc esse nullum Esse posse... Cum igitur unum ac
solum infinitum sit, necesse est præter hoc nihil esse.</i>
</p>

<p>
Tornavasi dunque al panteismo idealista de' Nominali del medioevo, che già insegnavano
l'unità e universalità delle cose, la necessità di quanto succede, e perciò anche
del male; l'uomo incatenato dai decreti della provvidenza: il fedele sciolto dalla legge
morale; la certezza infallibile della salute, cioè il ritornar di tutti gli uomini a Dio.
</p>
</div>

<p>
Pag. 352, alla nota 37, aggiungi;
</p>

<div class="blockquote">
<p>
Anche Ulrico di Hutten scriveva: <i>Atqui non sum luthericus, verum magis quam luthericus,
hostili adversus impiam Romam animo (Bulla, dialog.</i>). E ad Erasmo: <i>Jam
palam clamant isti omnium horum auctorem te esse, atque ab hoc fonte omnia profluxisse.</i>
</p>
</div>

<p>
Pag. 353, alla nota 46, premettasi:
</p>

<div class="blockquote">
<p>
Della spedizione del 1532 contro i Turchi faceano parte i capitani italiani Guido Rangone,
Gabriele Martinengo, Alfonso del Vasto, Pietro Maria de' Rossi conte di San Secondo,
Fabrizio Maramaldo, Filippo Torniello. G. B. Gastaldo, Marzio e Pietro Colonna,
don Ferrante Gonzaga: il duca di Ferrara mandò cento cavalleggeri: il papa stipendiò
diecimila cavalli ungheresi a guerra finita. Suo nipote cardinale ecc.
</p>
</div>

<p>
Pag. 371, alla fine, aggiungi in nota:
</p>

<div class="blockquote">
<p>
Una lettera del 25 maggio 1538, di cui esiste la minuta nella Magliabecchiana (Manuscritti
classe <span class="scp">VIII</span>, 51), al nunzio di Spagna, parla a lungo della politica di Clemente VII,
e come il suo intento, nel colloquio di Marsiglia, non fosse già di maritare la nipote,
bensì di conciliare l'imperatore col re, dar assetto all'Italia, e soprattutto riparare all'eresia.
A quest'effetto credeva opportuno il Concilio, e l'assenti all'imperatore colla sola
condizione che ne fossero contenti anche gli altri principi. Che se dalle risoluzioni del
papa derivano poi effetti cattivi, non sono da imputare più che quel padre di famiglia
del Vangelo, che seminò buon grano, ma il nemico sorvenuto ne sopraseminò del cattivo.
</p>
</div>

<p>
Pag. 373, alla nota 3, inserisci:
</p>

<div class="blockquote">
<p>
Luigi Gradenigo, ambasciadore veneto a Roma, nella sua relazione del 1523, dice che
Adriano fu eletto dopo un'orazione in lode di esso, recitata dal cardinale Cajetano, il
quale mostrava come non potesse scegliersi uno di vita migliore. Anch'egli attesta lo
stupore successivo de' cardinali, ed è persuaso che rimarrebbe in Ispagna, anzichè
venire a Roma.
</p>
</div>

<p>
Pag. 374, alla nota 19, aggiungi:
</p>

<div class="blockquote">
<p>
Intorno ad Adriano VI molto si occupò, e in senso ostile, il signor G. A. Bergenroth
nella recente opera <i>Calendar of State Papers, relating to the negotiations
betwen England and Spain, preserved in the Archives of Simancas and elsewhere</i>.
Londra 1867. Il secondo volume comprende gli anni 1509-1525. Vi sono le trattative
per far papa il famoso Wolsey e quelle pel divorzio di Enrico VIII. Un contemporaneo,
riferito dal Bergenroth, dice di Adriano: <i>Quamvis simulatione ingenii et errore
hominum ad pontificatum obrepsisset, tamen, si ejus in privata vita doctrinam
et eminentem, quam quotidie sacris faciundis ostentabat, religionem spectes, inter optimos
antistites haberi poterat. Sicuti contra, si post adeptum pontificatum ejus avaritiam,
<span class="pagenum" id="Page_705">[705]</span>
crudelitatem, ac principatus administrandi inscitiam considerabimus, barbarorum
quoque quos secum adduxerat, asperam feramque naturam, qui sine ingenio
et humanitate erant, intuebimur, merito inter pessimos pontifices referendus videtur.</i>
</p>
</div>

<p>
Pag. 375, alla nota 29, aggiungi:
</p>

<div class="blockquote">
<p>
Trattavasi dunque della difesa, non solo del dogma ma dell'intera società, e ciò darebbe
spiegazione delle istruzioni che il Campeggi stesso presentò all'imperatore, e che
il Ranke dice avere trovate in una biblioteca a Roma. Gli insinuava in quelle d'adoprar
promesse e minaccie e alleanze con principi cattolici onde restaurare la fede: e «quando
alcuni perseverino nella diabolica via, metta mano alla vanga di ferro per isvellere
dalle radici la pianta velenosa. Quel che più monta è di confiscare i beni dei pertinaci,
e mandar buoni e santi inquisitori, che con somma diligenza ne cerchino ogni avanzo, e
procedano contro di essi colle norme che in Ispagna si praticano coi Marrani. Sia scomunicata
l'Università di Wittenberg, e dichiarati indegni de' favori imperiali e papali
quei che vi compiono gli studj. Si mandino al fuoco i libri d'eretici; nessuno di questi
sia tollerato alla Corte; i frati disertori siano rimessi ne' loro conventi. Ma sopratutto
fa mestieri di vigorosa esecuzione: quand'anche la maestà vostra non colpisse che i
principali, ne trarrebbe molto denaro, ben necessario per guerreggiare i Turchi».
</p>

<p>
Vedi <span class="smcap">Leop. Ranke</span>, <i>Deutsche Geschichte im Zeitalter der Reformation</i>. Berlino 1852,
tom. <span class="scp">III</span>, pag. 186, e <i>Die römischen Päbste</i>. Berlino 1854, tom. <span class="scp">I</span>, p. 112: tom. <span class="scp">III</span>, p. 27.
<i>Instructio data Cæsari a. r. Campeggio</i>. Il Ranke crede autentica quell'istruzione, e in
fondo essa mira solo a colpir i principi ribelli in quello ove peccavano, cioè nell'usurpazione
dei beni della Chiesa, col titolo di osteggiare i Turchi. Ai 10 giugno 1530
Carlo V entrava in Monaco, e fra altre feste, furono rappresentati Ester e Assuero,
Tamiri e Ciro, Cambise. Il Campeggio disse all'imperatore che quei fatti «potrebbero
applicarsi agli eretici, contro i quali, se non vorranno la pace di Dio, si userà la verga
ferrea». E l'imperatore rispose che «non col ferro ma col fuoco era mestieri castigarli»
(Ap. <span class="smcap">Laemmer</span>, <i>Mon. vat.</i>, p. 38). Cioè l'imperatore credea necessario un rigor
maggiore che non la verga ferrea, che non la punizione legale, giacchè di questa, non
di uccisioni intendeva il Campeggio. Certamente la lettera circolare che l'imperatore,
d'accordo col papa, stese a Bologna per convocare la dieta d'Augusta, è tutta dolcezza
e studio di concordia.
</p>

<p>
Vero è che altre volte il Campeggio esortava a sveller l'eresia con ogni modo. «La
cattolica maestà vostra si disponga di voler al tutto estirpar queste eresie... Ed in questa
gloriosa, santa, e ben veramente cattolica impresa... mostrerassi a tutto il mondo, siccome
è col nome, così eziandio esser nelle operazioni sue vero ed indubitato successore
di quel Carlomagno, del quale, fra le più magnanime imprese ancora risuona la fama
della espugnazione che fece delli Sassoni, con la quale fu stabilita allora la santa e cattolica
fede». <i>Parere del legato Campeggio</i> apud <span class="smcap">Lanz</span> <i>Staatspapiere</i>, pag. 49. Ed al
Campeggio scriveva il cardinale Salviati: «Sua santità giudica il medesimo che lei, che
la parte infetta di Germania possa mai sanarsi se non con ferro e fuoco, e quando sua
maestà cesarea si risolvesse di pigliarla per tal via, sua beatitudine dal canto suo non
è per mancare d'ajutare la maestà sua con tutto quello che potrà» (13 luglio 1531, ap.
<span class="smcap">Laemmer</span>).
</p>

<p>
Fra le ragioni che il papa adduceva per non ajutare di denari quelle guerre, era
l'essersi esausto per le somme che avea date all'esercito imperiale acciocchè non saccheggiasse
Firenze dopo l'assedio.
</p>

<p>
Sui maneggi d'allora buoni indizj reca Giuseppe De Leva nella <i>Storia documentata
di Carlo V in correlazione all'Italia</i>, che si pubblica ora a Venezia per fascicoli.
</p>

<p>
È notevole che Melantone, al congresso d'Augusta, asseriva trattarsi solo d'<i>una
<span class="pagenum" id="Page_706">[706]</span>
leggiera dissomiglianza di riti</i> (la confessione particolareggia il matrimonio de' preti,
la messa privata, il calice ai secolari), ma i nostri capivano che la quistione era se
le istituzioni ecclesiastiche fossero d'origine divina o di umana.
</p>
</div>

<p>
Pag. 381, alla nota 7, premetti:
</p>

<div class="blockquote">
<p>
Versi in appendice al libro di Lorenzo Humfred, <i>Johannis Juelli Angli vita et mors</i>.
Londra 1573, ove pure si legge:
</p>

<div class="poem">
<p><i>Prædicet assiduo divinum Martyra Tuscus,</i></p>
<p class="i2"><i>Calvinumque suum Gallia in astra ferat.</i></p>
</div>

<p>
(Va trasportata in questa nota la 3 del Discorso XXIX).
</p>
</div>

<p>
Pag. 399, lin. 32, in nota aggiungi:
</p>

<div class="blockquote">
<p>
Gl'intendimenti del Flaminio appajono da questa lettera alla signora Teodorina Sauli.
</p>

<p>
«L'affezione che porto a vostra signoria per l'amore ch'ella porta a Gesù Cristo nostro
Signore mi fece scrivere quella che le scrissi. Ma se io fui presuntuoso ed arrogante,
vostra signoria è tanto più umile e modesta pregandomi ch'io le insegni a edificar
sopra quel fondamento che si contiene nella mia... Tre cose so per qualche esperienza
che giovano sommamente alla edificazione della vita spirituale. E sono: l'orazione mentale,
l'adorazione cristiana e la meditazione. Per orazione mentale intendo un desiderio
fervente d'impetrare da Dio alcuna cosa: e le cose le quali principalmente dobbiamo
desiderare d'impetrare da Dio sono la fede, la speranza e la carità; e perchè l'uomo
può sempre desiderare, per conseguente può sempre orare, come ci esorta san Paolo
che facciamo. La fede cristiana consiste nel dar credito a tutte le parole di Dio, e in
particolare all'Evangelio di Cristo. L'Evangelio non è altro che la felicissima nuova, che
hanno pubblicata per tutto il mondo gli apostoli, affermando che l'unigenito figliuolo di
Dio vestitosi della nostra carne, ha satisfatto alla giustizia del suo eterno padre per tutti
i peccati nostri. Chi crede questa felicissima nuova, crede l'Evangelio, e dando fede per
dono di Dio all'Evangelio, si parte dal regno del mondo, ed entra nel regno di Dio, godendo
del perdono generale; diventa di creatura carnale, creatura spirituale; di figliuolo
di ira, figliuolo di grazia, di figliuolo di Adamo, figliuolo di Dio; è governato dallo Spirito
Santo; sente una giocondissima pace di coscienza; attende a mortificare gli affetti
ed appetiti della carne, conoscendosi morto col suo capo Gesù Cristo; attende a vivificare
lo spirito, e a vivere una vita celeste, conoscendosi resuscitato col medesimo
Gesù Cristo. Questi e altri stupendi effetti fa la fede viva nell'anima del cristiano, e per
ciò dobbiamo sempre instare con l'orazione al signor Dio che ce la doni e ce l'accresca,
se l'abbiamo. La speranza cristiana consiste nell'aspettare con pazienza e con desiderio
e allegrezza continua, che Dio adempia in noi quelle promesse ch'egli ha fatto a tutti i
membri del suo diletto figliuolo, promettendo di farli conformi all'immagine gloriosa di
lui, il che sarà adempiuto quando, fatta la resurrezione de' giusti, saremo glorificati nell'anime
e nei corpi. Chi ha questa speranza grida sempre col cuore, <i>Adveniat regnum
tuum</i>: il qual regno allora verrà perfettamente, quando Gesù Cristo, dopo il giudicio
universale, consegnerà il regno al suo eterno padre. La carità consiste nell'amare Dio per
se stesso, ed ogni cosa per Dio, dirizzando tutti i pensieri, tutte le parole e tutte le operazioni
a gloria di sua divina maestà. La qual cosa non potrà mai fare chi non crede
all'Evangelio, e chi non gusta colla speranza i beni della vita eterna. Adunque il cristiano
dee vivere in un continuo desiderio che Dio gli accresca la fede, per la quale si conosca
giustificato, e fatto figliuolo di Dio per li meriti di Cristo; che Dio gli accresca la speranza
per la quale aspetti con desiderio la risurrezione de' giusti; che Dio gli accresca
la carità, per la quale ami Dio con tutto il cuore, odiando l'amor proprio, fonte d'ogni
peccato. La carità sostenta la fede e la speranza, perchè l'amore fa che l'uomo creda e
<span class="pagenum" id="Page_707">[707]</span>
speri facilmente. La speranza della vita eterna fa che il cristiano non si curi della vita
presente, e per conseguente è modesto e umile nelle prosperità, e forte e paziente nelle
avversità. La fede viva ci mantiene incorporati in Cristo, e per conseguente vivificati
dallo spirito di Cristo, il quale è spirito fecondissimo, e perciò nell'anima del vero cristiano
produce frutti dolcissimi, come è la carità, il gaudio, la pace, la benignità, la
bontà, la mansuetudine, la fedeltà e la speranza. L'anima, che si sente del tutto sterile
di questi ed altri simili celesti frutti, tenga per fermo che non ha in sè lo spirito di
Cristo, e chi non ha lo spirito di Cristo non è di Cristo, come dice san Paolo.
</p>

<p>
«L'adorazione cristiana consiste in spirito e verità, e allora il cristiano adora in spirito
e verità, quando si umilia sotto la potente mano di Dio, benedicendo il suo santo
nome in ogni tempo, e ringraziandolo di ogni cosa sì avversa che prospera, tenendo
per certo che niuna cosa gli avviene senza la volontà di Dio. Con la quale volontà conformando
la sua, il cristiano viene ad unirsi con Dio, e diventa uno spirito con essolui,
e gode una tranquillissima quiete, sicuro da tutti i tumulti ed errori del mondo: perciocchè
vengano pur sopra di lui le infermità, la persecuzione, la povertà, la perdita
de' figliuoli, e tutte le altre avversità, che egli le riceve con la faccia allegra e serena,
sapendo che vengono per volontà di Dio, la quale egli ha fatta sua, volendo tutto quel
che vuol Dio, il quale usa di purificare nella fornace delle tribulazioni le anime de' suoi
eletti, conducendogli alla felicità del paradiso per quella medesima via che condusse
l'unigenito suo figliuolo Gesù Cristo.
</p>

<p>
La meditazione consiste nel pensare a Dio e alle sue perfezioni, e ai beneficj, i
quali dalla sua onnipotenza, sapienza e infinita bontà sono comunicati liberalissimamente
a tutte le creature, e particolarmente a veri cristiani, e consiste nel pensare
a Gesù Cristo passibile e mortale, a Gesù Cristo impassibile e immortale. In Gesù
Cristo passibile e mortale considera il cristiano l'umiltà, la mansuetudine, la carità,
l'obbedienza a Dio, l'estrema povertà e le continue ignominie e persecuzioni, le quali
finalmente l'uccisero acerbissimamente sul legno della croce. Questa cose considera
ogni giorno il vero cristiano per imitare il suo maestro, per diventare umile, mansueto,
amorevole, obbediente a Dio, per vincere la vergogna del mondo, per essere
paziente e costante nelle tribolazioni, e pigliare la sua croce ogni giorno, e seguire
arditamente il suo signore. In Gesù Cristo impassibile e immortale e glorificato, considera
il cristiano, che egli per la sua obbedienza è stato esaltato da Dio ad un'altissima
sublimità, e ha acquistato un nome, che è sopra ogni altro nome: considera
che egli è nostro pontefice, perciocchè intercede ogni ora per noi; che è nostro Signore,
perchè ci ha redenti e comperati col suo preziosissimo sangue: che è nostro re, perciò
che ci governa col suo spirito santo, così nelle cose temporali come nelle spirituali; che
è nostro capo, perciocchè, siccome dal capo umano discende una virtù che dà vita e
sentimento a tutto il corpo, così da Cristo glorioso discende ne' suoi membri mistici una
virtù divina, che li mistifica d'una vita sempiterna, e gli empie di doni e sentimenti
spirituali e celesti; considera che egli ci porta un infinito amore; che ha più cura di noi
che non abbiamo noi medesimi; che copre con la purità e perfezione sua tutte le nostre
imperfezioni; che abita col suo spirito nelle anime nostre, e che finalmente ci farà abitare
seco in paradiso, glorificandoci a immagine della gloria sua. Chi sarà colui che,
considerando queste cose stupendissime con fede, non abbruci d'amor divino? che non
s'innamori ardentissimamente di Dio e di Cristo? che non giudichi, e tenga per un vilissimo
fango tutti gli onori, tutte le ricchezze, e tutti li contenti e piaceri del mondo?
che non consacri l'anima sua e il corpo suo al suo Dio e a Cristo?
</p>

<p>
Signora mia, pensate sempre a Dio e a Cristo, e viverete una vita celeste in terra,
vedrete in ogni cosa Dio e Cristo, farete ogni cosa per gloria di Dio e di Cristo, e
amerete ogni cosa per amor di Dio e di Cristo.
</p>

<p>
<span class="pagenum" id="Page_708">[708]</span>
Signora mia, in Cristo osservandissima, per obbedirvi mi son condotto presuntuosamente
a parlare delle cose spirituali, nelle quali mi conosco poco esperto: ma siami
conceduto di errare per questa volta; per l'avvenire cercherete persone sufficienti a
tanta impresa, e lascerete stare me nel mio silenzio, pregando il signor Dio che mi
dia orecchie da udire quello che egli parla secretamente al mio cuore. Prego sua divina
maestà, che vi faccia sempre orare, adorare e meditare ad onore e gloria sua».
</p>

<p>
In Napoli il giorno <span class="scp">XII</span> di febbrajo <span class="scp">MDXLII</span>.
</p>
</div>

<p>
Pag. 414, alla linea 9, aggiungi:
</p>

<div class="blockquote">
<p>
Michelangelo e Vittoria Colonna consolavansi della lontananza scrivendo,
ma ella gli mandava di frenarsi, «chè, volendo continuare con tanto calore,
io mancherei di stare la sera con le suore nella cappella di Santa Caterina,
e voi di andare di buon'ora a lavorare a San Pietro: e così l'una
mancherebbe alle spose di Cristo, l'altro al suo vicario».
</p>

<p>
La frase non è d'eretica a eretico.
</p>
</div>

<p>
Pag. 416 in fine, aggiungi in nota:
</p>

<div class="blockquote">
<p>
È rimasto fra' nomi più esecrati Fabrizio Maramaldo, l'uccisore di Ferruccio. La marchesa
di Pescara scrive al principe d'Orange una lettera, ove esalta le virtù di Maramaldo,
«malgrado che le cattive informazioni che oggidì usano possano far dubitare a
vostra eccellenza esser possibile cosa, remota da ogni possibilità»: attesta che il fu
suo marito ne sperimentò molte volte le virtù, sincerità e fede, e parrebbele strano
che la candida fede d'un tal cavaliere, affinata per tal mano, la malizia d'un tristo potesse
offenderla.
</p>
</div>

<p>
Pag. 425, alla nota 18, aggiungi:
</p>

<div class="blockquote">
<p>
Le lettere del Flaminio, del Vergerio, d'altri sospetti d'eresia trovansi nella prima edizione
di Aldo, e anche nella seconda fatta in Venezia il 1549 con privilegio di Paolo III:
ma nelle successive sono levate, è perfin taciuto il nome di siffatti ogniqualvolta ricorra
in lettere altrui.
</p>
</div>

<p>
Pag. 426, alla nota 24, aggiungi:
</p>

<div class="blockquote">
<p>
Nel pubblicare le lettere del cardinale Polo, il cardinale Querini non conobbe le molte
che stanno nell'archivio de' Frari a Venezia; 349 delle quali sono scritte fra il 1548 e il
1558, con molte altre indicazioni relative alla storia inglese d'allora. Vedi <i>Report upon
the documents in the archives and public libraries of Venice</i>, by <span class="smcap">Thomas Duffus
Hardy</span> ecc. Londra 1867.
</p>
</div>

<p>
Pag. 427, alla nota 26, aggiungi:
</p>

<div class="blockquote">
<p>
Durante quella guerra, il cardinale Farnese incaricò Brunamente Rossi, governatore
d'Orvieto, di visitare spesso la marchesa di Pescara, in aspetto per onorarla, in fatto
per ispiarla. Il 1 aprile 1541 egli scriveva al cardinale: «Non sono mancato, nè mancherò
di visitare la signora marchesa con quella maggior gratitudine che sia possibile,
in nome di vossignoria reverendissima ed illustrissima. La quale, tanto in parlare,
quanto nelle altre azioni sue, si dimostra tanto devota e affezionata di nostro signore
e di vossignoria reverendissima ed illustrissima quanto si possa. Sua Eccellenza si è
rinserrata nel monastero di San Paolo, sola con due serve. E due servitori tiene di
fuori, che la provvedano di quanto le fa mestieri. E vive con quella religione che
soglion vivere le persone di santa e onesta vita».
</p>
</div>

<p>
<span class="pagenum" id="Page_709">[709]</span>
</p>

<p class="title">
VOLUME II
</p>

<p>
Pag. 6, linea 6, aggiungi in nota:
</p>

<div class="blockquote">
<p>
Alessandro Farnese duca di Parma, che, mandato governatore delle Fiandre a nome
di suo zio Filippo II, acquistò gloria col reprimere i Protestanti di colà, fu denunziato
all'Inquisizione spagnuola come sospetto di luteranismo e fautore degli eretici, e che mirasse,
col favor di questi, a farsi re de' Paesi Bassi: molti testimonj appoggiavano ciò,
ma non bastarono a convalidare l'accusa.
</p>
</div>

<p>
Pag. 11, mettasi in nota:
</p>

<div class="blockquote">
<p>
Giovanni Guidiccioni, uno de' pochissimi poeti patriotici di quel secolo, ha un sonetto
ove si lagna che l'aquila imperiale minacci e guasti l'Italia, e intanto
</p>

<div class="poem">
<p>Non vede i danni suoi, nè a qual periglio</p>
<p>Stia la verace santa fè di Cristo</p>
<p>Che (colpa io so di cui) negletta more.</p>
</div>

<p>
Ha pure tre sonetti in lode dell'Ochino quando predicò a Lucca:
</p>

<div class="poem">
<p>O messaggier di Dio, che in bruna veste,</p>
<p class="i2">L'oro e i terreni onor dispregi tanto,</p>
<p class="i2">E nei cor duri imprimi il sermon santo</p>
<p class="i2">Che te stesso e più 'l ver ne manifesta.</p>
<p>Il tuo lume ha via sgombra la tempesta</p>
<p class="i2">Del core ove fremea, dagli occhi il pianto.</p>
<p class="i2">Contra i tuoi detti non può tanto o quanto</p>
<p class="i2">De' feri altrui desir la turba infesta.</p>
<p>L'alma mia si fe rea della sua morte</p>
<p class="i2">Dietro al senso famelico; e non vide</p>
<p class="i2">Sul Tebro un segno mai di vera luce.</p>
</div>

<p>
Si crederebbe veder qui un assenso alle dottrine dell'Ochino. Al quale pure dà lode
perchè sappia commuovergli il freddo cuore.
</p>

<div class="poem">
<p>Servo fedel di Dio, quel che divento</p>
<p>Allora è don delle tue voci sante.</p>
<p class="i4">Tu cui solo è dato</p>
<p>Spesso gl'infiamma (<i>i miei spiriti</i>) e lor mostra e rivela</p>
<p>Gli ordini occulti, e 'l bel del paradiso.</p>
</div>

<p>
In lettera del 1538 da Carignano sua villa scrive ad Annibal Caro: «Ho udito in Lucca
pochi dì sono frà Bernardino da Siena, veramente rarissimo uomo, e mi piacque tanto,
che gli ho indirizzati due sonetti».
</p>
</div>

<p>
Pag. 18, metti in nota:
</p>

<div class="blockquote">
<p>
Qualche nuova luce può trarsi dal libro di Guglielmo Maurenbrecher <i>Carl V und
die teutschen Protestanten</i> (Dusseldorf 1866) per conoscere gli sforzi di quell'imperatore
onde ridurre la Germania a unità di credenza. Alle cose italiane poco s'attiene, se
non per le contese con Paolo III.
</p>
</div>

<p>
<span class="pagenum" id="Page_710">[710]</span>
Pag. 45, lin. 26, aggiungi:
</p>

<div class="blockquote">
<p>
Giulia Gonzaga duchessa di Trajetto, restava commossa dalle prediche dell'Ochino.
Un giorno ch'ella usciva da San Giovanni Maggiore, il Valdes vedendola
agitata la accompagnò fino al palazzo, mentre essa sfogavasi con
lui parlandogli delle speranze, delle lotte, degli sconforti suoi. «Dentro di
me sento una battaglia. Le parole di frate Ochino mi riempiono di terrore
dell'inferno, ma temo le male lingue. Ochino mi dà l'amore del paradiso,
ma sento al tempo stesso l'amor del mondo e della sua gloria. Come sottrarmi,
a questo conflitto a cui soccombo? Col metter d'accordo le due inclinazioni
o col sopprimerne una?»
</p>

<p>
Il Valdes la rassicurava che quell'agitazione era segno che l'immagine di
Dio si ripristinava in essa. «La legge vi ha fatto la ferita, l'Evangelo ve ne
guarisce. Solo temo che cerchiate regolar la vostra vita cristiana in modo,
che quei che vi stanno intorno non si accorgano di cangiamento... Voi dovete
scegliere fra Dio e il mondo. Ed io vi farò conoscere la via della perfezione.
Amate Dio sopra ogni cosa e il prossimo come voi stesso.
</p>

<p>
Ed ella: «Ma se ho sempre inteso che solo i voti monastici guidano
alla perfezione.»
</p>

<p>
E il Valdes: «Lasciate dire. I monaci non hanno perfezione cristiana se
non in quanto hanno l'amor di Dio; non un soldo di più». E seguitò mostrandole
l'unico mezzo per cui questa carità, che è la perfezione, si produce
nel nostro cuore. Le opere nostre son buone solo quando fatte da persona
giusta. Come fuoco bisogna per dare il calore, così vuolsi la fede viva per produrre
la carità. La fede è l'albero; la carità è il frutto. Ma per fede intendo
quella che vive nell'anima, che viene dalla grazia di Dio, che attaccasi con
confidenza illimitata a tutte le parole di Dio. Quando Cristo dice <i>chi crederà,
fia salvo</i>, il discepolo che crede non dee aver più il minimo dubbio
sulla sua salute».
</p>

<p>
Come ella protestava di non ceder a chichessia quanto alla fede, il Valdes
soggiungeva: «Badate bene. Se vi chiedono se credete gli articoli della fede,
assicurate di sì: ma se vi chiedono se credete che Dio ha perdonato i vostri
peccati, voi rispondete che lo credete, ma non ne siete sicura. Se accettate
con piena fede le parole di Cristo, allora, anche provando pentimento dei
vostri peccati non esiterete a dire con tutta sicurezza: Iddio medesimo
ha perdonato i miei peccati».
</p>

<p>
Giulia l'interrogò qual fosse cotesta via della salute, e il Valdes rispondeva:
«Tre vie conducono alla cognizione dell'onnipotenza di Dio. Il lume
naturale che fa conoscere l'onnipotenza di Dio; l'antico Testamento che ci
mostra il Creatore come terribile all'iniquità; finalmente Cristo, via luminosa
e maestra. Cristo è amore: laonde quando conosciam Dio per mezzo di
lui, lo conosciamo come un Cristo d'amore. Dio ha soddisfatto pel peccato:
<span class="pagenum" id="Page_711">[711]</span>
solo il Dio infinito potea pagare un debito infinito. Ma non basta crederlo:
bisogna sperimentarlo. Ogni giorno, qualche momento consacrate a meditare
sul mondo, su voi stesso, su Dio, su Gesù Cristo senza astringervi in modo
superstizioso: fatelo in libertà di spirito, scegliendo la camera che vi par
più opportuna; foss'anche quando vegliate nel vostro letto. Due immagini
abbiate sempre davanti agli occhi: quella della perfezione cristiana, e quella
della vostra imperfezione. Questi libri vi faranno avanzare in un giorno,
più che gli altri in dieci anni. La stessa scrittura, se non la leggete con
tale umiltà di spirito, potrebb'essere un veleno per l'anima vostra. La predica
ascoltate con umile spirito.
</p>

<p>
«Ma se (interruppe ella) il predicatore è del gran numero di quelli che,
invece di predicar Cristo, ciarlano cose vane e inutili, tratte dalla filosofia
o da non so qual teologia: che contano baje e favole, volete ch'io lo segua?»
</p>

<p>
<span class="smcap">Valdes.</span> «Fate in tal caso quel che vi pare preferibile. I momenti più
cattivi per me sono quelli che perdo a sentir predicatori quali voi li descrivete;
onde rado mi succede.»
</p>

<p>
<span class="smcap">Giulia.</span> «Due parole ancora: qual uso fare della libertà cristiana?»
</p>

<p>
<span class="smcap">Valdes.</span> «Il vero cristiano è libero dalla tirannia del peccato e della
morte: è padrone assoluto delle sue affezioni; ma è anche il servo di
tutti»(1).
</p>
</div>

<div class="blockmin">
<p>
(1) Valdes conservò questo dialogo in forma ben più estesa, nel suo <i>Abecedario spirituale</i>,
chiamato così perchè destinato a far conoscere gli elementi della perfezione
cristiana. Ultimamente fu riprodotto nella Enciclopedia di Herzog.
</p>
</div>

<p>
Pag. 47, linea penultima, aggiungi questa lettera del Tolomei:
</p>

<div class="blockquote">
<p>
«Ritornando alli dì passati di villa in Roma, mi fu subito detto una nuova,
la quale non solamente mi parve nuova, ma stolta, incredibile e spaventosa.
Mi fu detto che voi, non so con quale istrano consiglio, siete passato
dal campo de' Cattolici agli alloggiamenti de' Luterani, consecrandovi a
quella sètta eretica e scellerata. Tutto subito mi raccapricciai, e, come si
dice, mi feci il segno della croce. Di poi, essendomi da quattro, da sei, e
finalmente da ciascuno confermato il medesimo, fui costretto a mio malgrado
a crederlo, parendomi aver udito assai più stravagante nuova, che se
mi fosse stato detto che le colombe si convertissero in serpenti, o le caprette
diventassero pantere. Ma pensando poi come Lucifero bellissimo
angelo divenne diavolo, cominciai ad avvedermi che agevolmente potevano
avvenire queste orribili trasformazioni; onde molti giorni sono stato in
dubbio s'io dovevo scrivervi, oppur s'egli era meglio il tacere, ristringendo
intra me stesso il dolore ch'io ho sentito e sento per questa vostra nuova
e spaventevole mutazione; perciocchè da un lato mi pareva non poterci
guadagnare scrivendo, poichè avete sì fisso il pensiero in questa nuova
<span class="pagenum" id="Page_712">[712]</span>
sètta, e mostrato al mondo non solo con le parole, ma con l'opere ancora,
il risoluto animo vostro; e più tosto temevo che voi col rispondermi non
mi travagliaste la mente, ch'io sperassi di potervi ritirare indietro da questo
viaggio che avete preso; perchè io so bene quanta sia la dottrina vostra,
quali e quante sieno le fiamme della vostra eloquenza, le quali due cose
agevolmente avrebbon potuto nella loro dolcezza invaghirmi, e invaghito in
qualunque pericoloso luogo trasportarmi. Ma d'altra parte temeva tacendo
di non essere poi costretto a far poco onorato giudizio di voi; che, non sapendo
le vostre ragioni nè quale spirito vi abbia mosso a partirvi, io non
saprei mai appresso molti che v'accusano, scusarvi abbastanza; e solo mi
rimane un luogo volgare d'iscusazione, dicendo ch'io non posso credere che
un frate Bernardino Ochino, mostratosi per uomo di molta prudenza, di
bontà singolare, di somma religione, sia ora senza giusta cagione trapassato
in una tale diversità di pensiero e di vita. La quale allegazione, sebbene
forse a qualcuno parrà verosimile, nondimeno a me soddisfa poco, ed
agli altri molto meno, parendo loro che l'innovar le cose stabilite nella
religione, il disobbedire al suo superiore, il trapassar da' cattolici agli eretici
non sia cosa nè da prudente nè da religioso; e finalmente che il partirsi
da questa santissima verità, la quale dai primi apostoli s'è di mano in
mano insino ai nostri tempi conservata nella Chiesa romana; che il partirsene
(dico) non sia lecito nè concesso in caso veruno; anzi si deve sopportare
ogni pena per confessarla, per difenderla, laddove gli strazj si convertono
in piacere, le carceri in libertà, i tormenti in gioja, la povertà in ricchezze,
la morte in vera ed eterna vita, siccome già fecero tanti antichi martiri, i
quali non si vollero mai discostare dagli articoli confessati dalla Chiesa cattolica,
la quale è (come disse san Paolo) colonna e firmamento della verità.
Quando dunque io sento che così si parla di voi, allora tutto mi conturbo,
e mi attristo in tal guisa, che alla fine mi son risoluto scrivervene, pregandovi,
s'egli è onesta preghiera, che mi rispondiate, e vi sforziate d'illuminarmi
le tenebre di questa vostra non aspettata mutazione; perchè insino
a tanto ch'io non ne ho altra luce, non posso se non credere che ella
non abbia avuto la luce di Dio.
</p>

<p>
Forse mi dirà qualcuno che voi vi siete partito d'Italia perchè vi siete
stato perseguitato, e che in ciò avete imitato l'esempio di Cristo e di Paolo
e d'alcuni altri santi, i quali, essendo perseguitati, si fuggirono dalle
mani e dalle unghie de' perseguitatori; e mi dirà che spesse volte gli
accusati dal mondo sono iscusati da Dio, e i dispregiati dal mondo sono
onorati da Dio. Ma io non so in prima come a ciascuno sia lecito il fuggirsene
via contro i comandamenti e decreti del suo maggiore, al quale
egli è sottoposto ed obbligato ad obbedire, siccome è intervenuto a voi;
di poi non intendo qual sia stata questa persecuzione, nè qual sia questa
accusazione, o qual disonore v'è stato fatto, onde vi fosse necessario il
<span class="pagenum" id="Page_713">[713]</span>
fuggire. Ben mi ricorda che in Italia eravate apprezzato, onorato, riverito,
e quasi cosa divina adorato, e predicando voi il santo nome e la
vera legge di Cristo, eravate con tanta divozione da tutta Italia ascoltato,
che nè in voi maggior grazia, nè in lei miglior spirito si poteva desiderare.
Nè per essere voi in tanto onore e riverenza nel mondo, eravate
(come credo) in minor grazia di Dio; anzi in tanto maggiore, quanto maggior
frutto facevate, ed ispiravate continuo amor di Dio nelle anime cristiane,
siccome ancor fu il nostro primo padre e maestro san Francesco,
il quale da' popoli e da' principi sommamente riverito, fu nondimeno così
caro servo a Dio, ch'egli meritò d'esser segnato di quelle stimmate che soffrì
il nostro signor Gesù Cristo in Croce.
</p>

<p>
Ma si dirà che nelle ultime vostre prediche alcune cose dette da voi furono
avvertite, notate, riprese ed accusate, come piene di non sana nè cattolica
dottrina. Che dirò io qui, se non che quella accusazione era giusta o ingiusta?
Se ingiusta, di che temevate voi? perchè non piuttosto, chiamato, venivate
a Roma, e qui dinanzi a questo giustissimo principe, il quale sommamente
v'amava, avreste come oro nel fuoco raffinata quell'opinione che
s'aveva della bontà e della virtù vostra? Ecco san Bernardino nato, pur
nella vostra patria e dell'Ordine vostro, il quale accusato come idolatra,
venne a Roma, e si purgò chiaramente; onde molto più venne gloriosa e
lucente la santità della vita sua, e ne seguì maggior frutto nel popolo di
Dio. Non poteva esser tanta la malignità dei vostri accusatori, che non
fosse maggiore la forza della verità, sostenuta e difesa ancora da quel favore
che era per voi, non pur in Roma, ma in tutta Italia.
</p>

<p>
Ma se la loro accusazione era giusta, io non so quel che si possa dir
qui, se non che, o per ignoranza o per malizia era sparsa da voi quella
dottrina nel volgo; di che, per dire il vero, l'uno mi par malagevole, e
l'altro quasi impossibile a credere. Ma sia stato pur o l'uno o l'altro. Se
fu per ignoranza, grande obbligo avevate agli accusatori vostri, i quali
accusandovi, erano cagione che voi doveste riconoscere il vero, e partendovi
dalle tenebre dell'errore, potevate ridurvi nella luce della verità, la
qual cosa non era altro che ridursi a Cristo, somma verità, fonte, principio
ed origine di tutti i veri; e se fu per malizia, reo pensiero è questo,
nè so qual luogo da difendervi ci rimanga, quando che questo fine è biasimato
nell'uomo, abborrito nel cristiano, condannato nel religioso, anatemizzato
in colui che predica la parola di Dio: e crederei quasi che, chi si
conduce a sì reo effetto, già più non sia uomo, ma ch'egli siasi trasformato
in demonio.
</p>

<p>
Ben gli ricorderei che il pietosissimo Iddio non abbandona chiunque
ricorre a lui, e che dolcissimi sono i frutti di quel santo sacramento della
penitenza; onde non può scegliere la più vera via, nè pigliare il più vivo
e saldo rimedio, che piangere come Pietro amaramente il peccato suo.
</p>

<p>
<span class="pagenum" id="Page_714">[714]</span>
Forse ancora mi si dirà che nè ignoranza è stato tutto ciò, nè malizia,
ma una maggiore illuminazione nelle cose di Dio, e che Cristo v'ha aperte
molte verità, delle quali insino a quel tempo gli piacque illustrar la mente
di Paolo, e convertirlo dal giudaismo alla vera fede. Dunque Cristo insegnò
o rivelò il contrario che ai suoi, ai successori degli apostoli, e insegnò
loro falsa dottrina? e così di somma verità si trasformò in istrana
bugia? Dunque Clemente, Anacleto, Evaristo, Aniceto e quegli altri
grandi spiriti di Dio furono ingannati, e insieme ingannarono altrui?
Dunque Ignazio, nel cui cuore si trovò scritto il nome di Cristo, non ebbe
da Gesù vera dottrina? Che dirò di tanti altri che successero di poi? Crederemo
mai che Ireneo, Origene, Cipriano; crederemo che Atanasio, Didimo,
Damasceno; crederemo che quei due gran lumi di Cappadocia, Gregorio
e Basilio; crederemo che Ambrosio, Gerolamo, Agostino, Bernardo e
tanti e tanti altri santissimi dottori della legge di Cristo abbiano tutti errato?
e in luogo di mostrarci la luce ci abbiano inviluppati nelle bugie? Non
può essere sano d'intelletto chi crede queste falsità, dicendoci massimamente
Cristo, salvator nostro, che dove è il corpo quivi si congregano le
aquile. Ma che più, Cristo adunque per molto tempo ha abbandonata la sua
Chiesa, perchè, quando questa verità cattolica innanzi all'empio Lutero si
credeva pertutto, se quel che si credeva non era vero, Cristo ci aveva abbandonati
affatto: la qual cosa è orribile pur a pensare, dicendoci Gesù
Cristo: Ecco ch'io sono con voi sino alla consumazione de' secoli. Egli è
necessario (credetemi) che in questo mare torbido e tempestoso delle varie
opinioni ci sia una ferma stella, alla quale si riguardi, e la quale c'indirizzi
al vero cammino della strada di Dio. Questa, siccome da molti santi e dotti
uomini è stato mostrato, non è, nè può esser altro che la Chiesa romana,
incominciata da Pietro, in cui Cristo prima fondò la sua Chiesa, e per continua
successione de' papi pervenuta intiera ai presenti tempi.
</p>

<p>
Nè vi varrebbe contro di ciò l'allegare luoghi della Scrittura, intesi ed
esposti a vostro modo, perchè sempre (quanto a me s'appartiene) mi ricorderò
di quel buono e fedele consiglio d'Origene Adamanzio il quale dice:
Ogni volta che qualcuno vi mostra scritture canoniche contro quel che osserva
ed usa la Chiesa, alla quale consente il popolo di Cristo, par che dica
proprio, <i>Ecco, in quelle cose è la parola della verità</i>: ma noi non gli
dobbiamo credere nè partirci dalla paterna ed ecclesiastica tradizione, nè
ci si convien credere, se non come la Chiesa anticamente ci ha insegnato.
</p>

<p>
Finalmente io dico che nissuno buono si partì mai dalla Chiesa cattolica,
e nissuno che se ne partisse fu mai stimato buono; di che si possono tante
vere ragioni allegare, che forse non è verità in dottrina alcuna, che sia di
questo vero più vera. Onde, quanto più in questa cosa ripenso, più mi trovo
inviluppato nella difesa della vostra causa, e vorrei volontieri non v'amar
tanto, per non sentire quel dolore ch'io sopporto ora, per cagione di questa
<span class="pagenum" id="Page_715">[715]</span>
vostra nuova calamità. Siami lecito con questo diverso, e forse non atto
vocabolo, temperare quello errore che nasce dalla volontà vostra.
</p>

<p>
Ma poichè ancora in me vive quello amore, che già v'accesero le singolarissime
virtù vostre, piacciavi almeno di darmi qualche consolazione, col
farmi sapere le ragioni del consiglio vostro: se non potessero levarmi il dispiacere
affatto, potrebbono forse addolcirlo ed alleggerirmelo alquanto. Ben
vi consiglierei che, se, come io credo, vi siete partito d'Italia per salute della
persona vostra, più timoroso forse che non bisognava, vi consiglierei, dico,
che vi fermaste a questo segno dove or siete, nè trapassaste più innanzi; non
predicaste, non iscriveste, non parlaste cose contrarie alla dottrina cattolica:
anzi d'ogni cosa detta o fatta da voi, vi rimetteste umilmente al giudizio
della Chiesa romana: perchè, facendo come vi dico, sarà solo ripreso
in voi un timore nato da non troppo consiglio. Ma se vi governate altrimenti,
coll'inasprir le cose ogni giorno, allora sarete d'una pertinace ostinazione
e d'una ostinata eresia condannato. Nel primo caso standovi quieto
ed umile, si solleverà tutta Italia in favor vostro, vi desidereranno, vi chiameranno,
pregheranno. E per voi, e con molto loro contento v'impetreranno
ogni grazia. Ma seguendo voi il secondo, si spegneranno in tutti
quelle reliquie d'amore che ancora in molti cuori si mantengono calde, e
in loro luogo v'entreranno l'odio e lo sdegno e l'ira contro di voi. Io certo
son ridotto a tale, che dove prima (come sapete) vi pregai molte volte che
pregaste Iddio per me, al presente, conoscendo il contrario bisogno, non fo
altro che pregare Iddio per voi, ed ora di nuovo umilmente lo prego che
gli piaccia d'illuminarvi ed ajutarvi.
</p>

<p>
Di Roma alli <span class="scp">XX</span> ottobre <span class="scp">MDXLII</span>.
</p>
</div>

<p>
Pag. 77, lin. 24, aggiungi in nota:
</p>

<div class="blockquote">
<p>
Nell'Indice tridentino è registrata: <i>Historia vera de vita, obitu, sepultura, accusatione
hæreseos, exhumatione Martini Buceri et Pauli Fagii. Item historia Catharinæ
Vermiliæ, Petri Martyris Vermilii conjugis, exhumatæ, ejusque ad honestam sepulturam
restitutæ.</i>
</p>
</div>

<p>
Pag. 86, alla nota 4, aggiungi:
</p>

<div class="blockquote">
<p>
Th. Heyer, secretario della società di storia e archeologia di Ginevra, il 23 marzo 1854
vi lesse una nota su Galeazzo Caracciolo, ove porta le lettere direttegli ed altre testimonianze.
Appare di là che la seconda sua moglie morì di 64 anni, il 28 aprile 1587,
e lasciò eredi l'ospedale, il collegio, la borsa francese e la italiana, oltre molti legati
al Beza, a Pompeo Diodati, a G. Colladon ecc.
</p>
</div>

<p>
Pag. 103, al fine, aggiungi:
</p>

<div class="blockquote">
<p>
Celio Curione, dedicando alla regina Elisabetta le opere della Morata, <i>mulieris
pietate ac literis clarissimæ monumenta, a me tamquam ejus ingenii
reliquias, cui illa moriens commendavit et legavit collectas</i>, dà a questa
regina le più smaccate e retoriche lodi. <i>Hujus quanta fuerit eruditio:
<span class="pagenum" id="Page_716">[716]</span>
quantum, quam ardens veræ religionis studium; quanta in malis adversisque
rebus quæ multa perpessa est patientia: quanta constantia ex his
libris majestas tua facile judicabit.</i> Ricorda d'aver egli fatto menzione
della regina nel suo supplemento alle storie del Sabellico, e dedicati a re
Eduardo i commenti alle Filippiche.
</p>

<p>
La Morata tradusse dal Boccaccio la novella d'Abramo giudeo. Scrivendo
a Flacio Illirico, lo ringrazia che primo abbia recato gran soccorso agli Italiani,
poveri di celesti beni. Che se mai traduca in italiano qualche opuscolo
tedesco di Lutero (il che farebbe alla medesima se il tedesco capisse), o se
comporrà alcunchè in italiano, gioverà assai ad estirpar gli errori.
</p>

<p>
Ad Anna d'Este principessa di Guisa manda esortazioni affinchè s'applichi
allo studio delle lettere sacre: essa non aver altro bene che in ciò.
Da quando per grazia di Dio rinnegò quell'idolatria italiana, è incredibile
quanto Iddio mutasse l'animo di lei, che, mentre aborriva dalle Scritture,
allora di esse sole si dilettò, sprezzando ogni altra cosa. Nè basta saper la
storia di Cristo, che neppur il diavolo ignora, ma bisogna avere quella fede
che opera per l'amore, e fa professar Cristo fra' suoi nemici. Nè martiri
esisterebbero se avessero occultato la loro fede. La esorta a non temere
l'avversione de' suoi, e offre mandarle libri cristiani.
</p>

<p>
Ha pure molte lettere a Celio Curione.
</p>
</div>

<p>
Pag. 108, lin. 13, aggiungi in nota:
</p>

<div class="blockquote">
<p>
Un nunzio, scrivendo al papa nel 1521 la comparsa di Lutero davanti all'imperatore
e agli Stati, dice: «Il pazzo era entrato ridendo, <i>et coram Cæsare</i> girava il capo continuamente
qua e là, alto e basso: poi nel partir non parea così allegro. Qui molti di
quelli che lo favoreggiavano, poichè l'hanno visto, l'hanno existimato chi pazzo, chi demoniaco:
molti altri santo et pieno de <i>Spiritu Sancto</i>; tuttavolta ha perso in ogni
modo molta riputazione della opinione prima».
</p>
</div>

<p>
Pag. 112, si levino le linee 4-10.
</p>

<p>
Pag. 114, lin. 31, pongasi:
</p>

<div class="blockquote">
<p>
Il Vergerio era ancor laico, eppure fu fatto vescovo di Modrusc in Croazia,
poi di Capodistria sua patria, dove entrò solo nel 1545, nove anni dopo
eletto, e dal suo fratello Giambattista vescovo di Pola vi ebbe in un sol
giorno tutti gli ordini e l'unzione vescovile. Nella <i>Ritrattazione</i> descrive
egli per filo e per segno la sua entrata a vescovo, la benedizione, la cresima,
il battesimo d'una campana, la vestizione d'un chierico, la consacrazione
della chiesa di Pirano; funzioni che allora il movevano a pietà,
dappoi a scherno.
</p>

<p>
Ritiratosi alla patria ecc.
</p>
</div>

<p>
Pag. 137, alla linea 21 si aggiunga la nota
</p>

<div class="blockquote">
<p>
(25) Abbiamo lettera di don Ferrante Gonzaga, che l'11 maggio 1550 scriveva a
Carlo V: «E monsignor Vergerio... mentre fu cattolico fu servitore del cardinale di
<span class="pagenum" id="Page_717">[717]</span>
Mantova mio fratello, e fu mio stretto amico; poi, perseguitato da papa Paolo, oppur
dallo stesso suo peccato, si ridusse fra' Grigioni. E quivi fa molte prove di sè. A costui,
immaginando io che potesse venirgli agevolmente fatto, ho mandato a persuadere che
metta in carico di coscienza a quelle genti il tenersi usurpata la Valtellina, membro
importantissimo di questo Stato e a lui necessarissimo, e che debbano restituirla, e che
possono farlo di tal maniera, che, senza perder punto di reputazione, ne conseguiscano
alcuna onesta ricompensa». Aggiunge aver promesso diecimila scudi al Vergerio se
riesce.
</p>

<p>
(Qui si trasporti la nota 5 del Discorso XLII; poi vi si soggiunga):
</p>

<p>
Il Vergerio secondò il pensiero del barone Ungnad, del Carnio e del Truber di tradurre
in slavo la Bibbia e scritti luterani: si fecero venire dalle montagne dell'Istria
persone istrutte, e si stampò qualche cosa. I caratteri fusi a tal uopo si spedirono poi a
Lubiana per istabilirvi una stamperia: ma nel traversare l'Istria furono sequestrati;
e dopo rimasti lungo tempo in obblio, furono donati a un Francescano istriota, che li
portò a Fiume; di là passarono a Roma, dove la Propaganda gli adoprò per libri cattolici.
</p>
</div>

<p>
Pag. 465 in fine, aggiungi in nota:
</p>

<div class="blockquote">
<p>
Del Paleario sta alla Magliabecchiana un'orazione, fra molti altri carmi in lode d'un
Bandini. Inoltre nei <i>Carmina poetarum nobilium Jo. Pauli Ubaldini studio conquisita</i>,
Milano 1561, vi sono degli esametri suoi nelle nozze di Nicola Marino con Luigia Mendoza,
aventi per ritornello:
</p>

<div class="poem">
<p>Huc ades, o Hymenæ Hymen; ades, o Hymenæe,</p>
</div>

<p>
e alcuni altri carmi, ove nulla che sappia di religioso.
</p>
</div>

<p>
Pag. 194, alla nota 9, aggiungi:
</p>

<div class="blockquote">
<p>
Dalle buone relazioni del Sadoleto con Melantone e della speranza della costui conversione
è curioso testimonio una lettera del nunzio Girolamo Rorario al cardinal Verolano
da Pordenone, il 21 febbrajo 1539:
</p>

<p>
«Scrissi alli 17 del presente al reverendo Sadoleto e a vostra signoria illustrissima
significandole come don Michele Brazetto mio compatriota, già mesi tre partì da qui
per Vittemberga, dove si è con gran famigliarità intrinsecato con Filippo Melantone, di
modo che gli ha aperto tutto il cor suo, ed ha fatto conoscere la buona mente sua verso
la sede apostolica: e di ciò etiam ne porta testimonio con una sua, scritta al reverendo
Sadoleto in risposta d'una di sua signoria reverendissima. Ed io ne tengo fermezza grande,
fondata sopra un natural presupposito, che, essendo lui il più dotto di Germania, e in
altri luoghi ancora avendo pochi pari, è da giudicare che lui conosce la via della verità:
la qual conoscendo, e ritrovandosi in povertà grande, ed aver un figlio, non è da
credere che lui voglia viver povero e dannato, e lasciar il suo figlio in la medesima e
maggior dopo lui povertà e dannazione, possendo provveder all'uno e all'altro. E tanto
più quanto da chi l'ha conosciuto è stato conosciuto per modestissima persona: e Dio
volesse gli altri arrabbiati d'Alemagna fossero stati simili a lui! E io mi ricordo in Augusta
all'ultima Dieta, Melanton, cercando poner pace e riconciliar la Germania alla
sede apostolica, scrisse una sua, ancorchè fosse presente, a M. Luca Bonfilio, allor secretario
del reverendissimo Campeggio, ricercando gli fosse concesso tre cose: comunicare
sub utraque specie; matrimonio de' sacerdoti; del terzo non mi ricordo, ma mi
par era cosa più leggiera di ciascuna di queste due: e prometteva che del resto s'acquieteriano,
ed io parlandone col reverendissimo Campeggio, mi rispose in conclusione che
conosceva le domande non esser tali che la sede apostolica gliele potesse senza scandalo
concedere: ma che li conosceva ghiotti, e che quando avesse concesso questo, non stariano
contenti, e domanderiano etiam delle altre cose, persuadendo alli popoli che,
<span class="pagenum" id="Page_718">[718]</span>
così come erano stati gabbati in queste, non altrimenti erano nel resto....» (<i>Archivio
vaticano, Nuntiatura Germaniæ</i>, <span class="scp">VIII</span>).
</p>
</div>

<p>
Pag. 200, alla nota 31, aggiungi:
</p>

<div class="blockquote">
<p>
Nell'Indice de' libri proibiti pei cattolici di Spagna (Madrid 1667), dove sono indicati
i varj luoghi da espungere o cambiare negli autori, molte colonne occupa il titolo del
Castelvetro. E prima sono segnate molte emende al suo commento alle rime del Petrarca,
stampato in Basilea il 1582, a istanza di Pietro de Sedabonis. Altre nella poetica
d'Aristotele, massime sostituendo podestà a vescovo, cavaliere ad abate, santissima vita
a ottima vita, sètta a religione pagana, maestro a prete.
</p>
</div>

<p>
Pag. 302, alla nota 7, aggiungi:
</p>

<div class="blockquote">
<p>
Più curioso è l'<i>Index librorum prohibitorum et expurgandorum novissimus pro catholicis
Hispaniarum regnis Philippi V etc.</i> Madrid 1667, grosso volume in-4º, dove
son notati i varj passi che dagli autori devono espungersi o correggersi.
</p>
</div>

<p>
Pag. 307, nota 23, aggiungi:
</p>

<div class="blockquote">
<p>
Frà Paolo scriveva al Casaubono ogni male contro il Baronio, ma l'avvertiva a non
intaccarlo di mala fede. <i>Cedet in publicam utilitatem opus tuum procul dubio. Verum
quod illum fraudis et doli mali convincere paras, vereor an probaturus si sillis, qui
morum hominis gnari fuerint. Vellem potius levitatis et temeritatis accusares.</i> Ep. ad
Casaubonum, 8 giugno 1612.
</p>
</div>

<p>
Pag. 318, alla linea 14, aggiungi in nota:
</p>

<div class="blockquote">
<p>
(1) Clemente VII, stando in Bologna per l'incoronazione di Carlo V, il 15 gennajo 1530
pubblicò una bolla indirizzata a frà Paolo Botticelli inquisitore delle diocesi di Ferrara
e Modena, prescrivendogli di procedere contro gli eretici, specialmente i Luterani, con
ampia facoltà di ricevere in grembo della Chiesa chi abjurasse gli errori: con ciò voler
frenare l'impetuoso prorompere del torrente ereticale, e risanar l'Italia da tanti travagli.
Essa bolla fu diretta a tutti gl'inquisitori, con indulgenza ai confratelli della società
della Croce, e sta nel volume <i>Bullarum et privilegiorum etc.</i>
</p>

<p>
Varj libri furono pubblicati anche a Bologna contro gli eretici, e nominatamente
un'<i>Opera contro le perniciosissime heresie luterane</i>, di frà Giovanni da Fano; 1532.
</p>
</div>

<p>
Pag. 338 in fine, aggiungi in nota:
</p>

<div class="blockquote">
<p>
Sul Mollio da Montalcino vedi <i>Zeitschrift für das gesammte lutherische Theologie
und Kirche</i>, <i>von</i> <span class="smcap">Budelbach</span> <i>und</i> <span class="smcap">Gueriche</span>. Anno 1862.
</p>
</div>

<p>
Pag. 343, lin. 2, leggi:
</p>

<div class="blockquote">
<p>
fu condannato, ma non è vero quel che dice il Tuano che fosse bruciato,
avendo fatto ecc.
</p>
</div>

<p>
Pag. 345, linea terzultima, aggiungi;
</p>

<div class="blockquote">
<p>
Di Bologna abbiam detto come il Mollio vi diffondesse molto l'errore, e
qual terribile fio ne pagasse. Spogliando i libri de' giustiziati, vi si trovano
condannati dalla Santa Inquisizione, nel 1468, frà Giovanni Favelli servita
veronese, incantatore ed eretico, che avea composto un libro <i>Fiore Novello</i>,
<span class="pagenum" id="Page_719">[719]</span>
pieno d'enormità: al 1481 Giorgio di Monferrato, scolaro dell'Università,
arso vivo per ostinatezza nell'eresia: al 1567 Bernardino Brescaglia di Modena,
Baldiserra pittore veneziano, Martino Fenì ciabattino francese, arsi
per luterani ostinatissimi, e al marzo maestro Bernardino delle Agucchie
milanese, al settembre Pellegrino Righetti e Pietro Antonio da Cervia:
nel 1568 Silvio Lanzoni mantovano, cugino del duca di Mantova e del
signore della Mirandola: nel 1572 Antenore Gherlinzano pittore; nel
1579 Giacomo Salicati detto Cattaneo. Nel 1587 Ercole del Tollé fu impiccato
per aver dato asilo a un eretico: come sappiamo che nel 79 un
Ascanio Lojani di Bologna era stato bruciato a Roma per eresia.
</p>

<p>
Sull'Università bolognese, nel 1615 stava Assuero di ventisette anni,
figliuolo di Giovanni Bispiach della diocesi di Munster; ed essendo caduto
infermo, esaminato sui primi fondamenti della fede, si conobbe in errore,
e fu mandato al Sant'Uffizio. Per quanto si facesse, mai non volle disdirsi
o pentirsi, onde fu condannato ad esser arso vivo il 1618. Ostinandosi
fino all'estremo, si lasciò piegare dai conforti dei confratelli della buona
morte, e firmò un'abjura, onde fu appiccato. «Piaccia allo Spirito Santo,
a Dio benedetto, alla Madre Santissima, che l'intrinseco accompagni l'estrinseco,
perchè fu da tutti giudicato essere morto bene in grazia di Dio, ma
questi sono suoi segreti iudicare il cor delli homini. <i>Requiescat in pace.
Amen</i>». Così finisce la relazione che se n'ha ne' libri de' giustiziati(1).
</p>
</div>

<div class="blockmin">
<p>
(1) <i>Un Auto da Fè in Bologna...</i> pubblicato da M. G.; Bologna 1860.
</p>
</div>

<p>
Pag. 355, alla nota 9, aggiungi:
</p>

<div class="blockquote">
<p>
Talmente era reputato generale l'obbligo di perseguire gli eretici, che lo professano
anche società affatto laicali. E, per esempio, l'arte di Calimala, cioè de' lanajuoli di
Firenze, nel suo statuto antico mette per articolo 1:
</p>

<p>
<i>Della fede cattolica.</i>
</p>

<p>
«La fede cattolica e santa osserveremo e onoreremo e manterremo, e al reggimento
di Firenze daremo ajuto e consiglio a distruggere la eretica pravità, se da quello reggimento
ne saremo richiesti: e ciò faremo a buona fede secondo lo statuto del Comune
di Firenze».
</p>
</div>

<p>
Pag. 435, linea 29, aggiungi:
</p>

<div class="blockquote">
<p>
<i>Dichiaratione del Doni sopra il XIII cap. dell'Apocalisse contro gli
heretici con modi non mai più intesi da huomo vivente. Che cosa siano
la nave di san Pietro, la Chiesa Romana, il Concilio di Trento, la destra
della nave, la sinistra, la rete e i 153 pesci dell'Evangelo di san
Giovanni, e ciò che significhino: con altre intelligenze della sacra scrittura
secondo i cabalisti</i> (In Vinegia, Giolito 1562).
</p>
</div>

<p>
Pag. 470, lin. 23, leggi:
</p>

<div class="blockquote">
<p>
tra cui primi Guglielmo Balbani. Francesco Cattani, Girolamo Liena, che
<span class="pagenum" id="Page_720">[720]</span>
era stato nel 1542 multato per aver favorito l'evasione d'un Agostiniano
sospetto d'eresia; poi fuggirono Cristoforo Trenta, Vicenzo Mej, Filippo ecc.
</p>
</div>

<p>
Pag. 473, dopo la linea 4, aggiungi:
</p>

<div class="blockquote">
<p>
Giovanni Antonio Pelligatti (<i>Annali di Lucca</i>, manuscritto nell'Archivio
di Stato, tom. <span class="scp">II</span>, parte <span class="scp">II</span>, pag. 121) scrive: «Se trovò resistenza da
principio il cardinal vescovo all'amorevole invito che fece con la preaccennata
lettera agli oriundi lucchesi in Ginevra, non però restò questo del
tutto invano, poichè, tocchi coll'andare del tempo alcuni delle nobili famiglie
antiche dei Calandrini e Minutoli dal lume della grazia divina,
riconoscendo gli errori dei loro antenati abjurarono l'eresia, e prestando
ubbidienza alla santa Chiesa, tornarono a ripatriare. Ma mancando quivi
delle sussistenze necessarie al proprio mantenimento, per essere stati i
loro effetti devoluti al fisco al tempo della fuga dei primi apostati, il senato,
godendo di veder ritornati alla santa fede questi suoi cittadini, gli
provvide non solo di ajuti opportuni a poter vivere con decoro, ma gli
reintegrò ne' già perduti onori, che oggi godono e goderanno dapoi».
</p>

<p>
Nell'Archivio stesso (atti del Consiglio Generale, registro 160, cart. 55)
sotto il 18 marzo del 1681 è registrato che nel Consiglio Generale fu letto un
memoriale del magistrato de' segretarj, ove si esponeva che, avendo il cardinale
Spinola vescovo di Lucca fino dal 1679 scritto una lettera ai discendenti
delle famiglie lucchesi riparate in Ginevra ed eretiche, non ha ricevuto
risposta alcuna «ma in questo giorno sono comparsi avanti di noi li spettabili
Ottaviano e Nicolao Diodati, Bartolomeo ed Attilio Arnolfini, Ottavio
Manzi e Francesco Marcello Burlamacchi, presentandoci ciascheduno di essi
un libro stampato in Ginevra, il cui titolo è <i>Lettera dell'eminentissimo
signor cardinale Spinola vescovo di Lucca alli oriundi di Lucca stanziati
in Ginevra</i>, con le considerazioni sopra di essa fatte. E insieme ci hanno
esibito le lettere che a ciascheduno di essi sono state inviate con detto
libro dalli suddetti di Ginevra..... Scopertosi ciò da noi, abbiamo in primo
luogo fatto diligenza per investigare come siano stati introdotti nella città
li detti libri, e abbiamo penetrato come da un mercante di Livorno, calvinista,
corrispondente a detti Ginevrini, siano stati consegnati in forma di
pacchetti, sigillati con tre sigilli per ciascuno libro, ad un navicellajo di
Pisa, con il soprascritto diretto a detti nobili cittadini; quale navicellajo
non abbiamo potuto avere peranco avanti di noi, non ostante le diligenze
usate col solo fine di avere il numero preciso di detti pacchetti, giacchè
siamo entrati in sospetto che possino essere stati sette in tutto, e a noi non
ne sono stati esibiti che sei».
</p>

<p>
I segretarj raccontano poi che stimarono conveniente consegnare essi
libri al vescovo, <i>il quale</i>, dicesi nel memoriale predetto, <i>ha in estremo gradita
la dimostrazione di religiosa pietà che se li è data in sopprimere
<span class="pagenum" id="Page_721">[721]</span>
veleno sì pernicioso, assicurandoci che ne avrebbe scritto a nostro signore
con tutti i vantaggi della Repubblica</i>. Terminano in questa guisa: «Stimerebbemo
parte propria della gran pietà dell'eccellentissimo Consiglio e
della sua costante reverenza e devozione verso la santa Chiesa, di dare
qualche pubblica dimostrazione del suo sdegno, che a parer nostro sarebbe
di fare abbrugiare detti libri per mano del ministro della giustizia, togliendo
prima i fogli ne' quali è stata impressa la lettera di Sua Eminenza.
Il che, si come manifesterà al mondo quanto sia qui dispiaciuto
l'operato di detti oriundi lucchesi con la pubblicazione di detto libro, e
l'aborrimento che ognuno tiene del loro invito, così farà conoscere che in
pubblico e in privato non si vuole in alcun modo dar adito a trattare con
persone separate dal consortio della vera religione e dall'obbedienza verso
la santa sede, e per confermarci sempre più ne' sentimenti delli antenati
nostri che ne riportarono tanta commendatione dalla santa memoria di
papa Pio IV per li decreti fatti in quel tempo».
</p>

<p>
Il gonfaloniere disse che anche il settimo libro ereticale era stato consegnato,
pochi istanti avanti. Per decreto del Maggior Consiglio dello stesso
giorno furono i libri abbruciati per mano del boja sulla pubblica piazza
di San Michele.
</p>
</div>

<p>
Pag. 473, alla nota 9, aggiungasi:
</p>

<div class="blockquote">
<p>
Tra i rifuggiti a Ginevra era la famiglia Lombardi, della quale fu capo Cesare, di
cui conservasi il testamento pubblicato dal Gaberel nel vol. <span class="scp">I</span> <i>Pièces justificatives</i>,
p. 212. Fra questi documenti sono date le lettere di Carlo IX e Caterina de Medici al
Consiglio di Lucca a proposito de' decreti contro i profughi. <i>Nous avons avisé</i> (dice
il re) <i>de vous faire la plainte, pour vous faire entendre de combien nous sont odieuses
telles tailles et façons de procéder a l'encontre de ceux de votre nation qui sont retirés
ou a Lyon ou ailleurs en notre Royaulme: estant cette façon de faire inusitée
en celuy, et que nous ni voulons aucunement permettre ni soufrir avoir lieu, pour la
protection, sauvegard et recomandation en laquelle nous avons pris et mis les susdits
Lucquois, leurs femmes, familles et biens, se retirant par deça.... Ce faisant autrement,
nous serions contraints de chercher les voyes de vous en ressentir, et dont, pour
l'amytié et affection que vous nous portons, nous serions bien marry.</i>
</p>
</div>

<p>
Pag. 479, alla nota 7, aggiungi:
</p>

<div class="blockquote">
<p>
Gaberel aggiunge i Micheli. E racconta che il padre del primo Micheli che fuoruscì
era gonfaloniere di Lucca, e che «nel suo testamento lasciò un attestato della fede e del
coraggio suo cristiano, poichè, invece d'invocare, secondo l'uso, la Madonna e i santi,
scrisse: «Rimetto l'anima mia nelle mani di Dio onnipotente, perchè sia redenta col
prezioso sangue di Cristo. Prego il Signore di ricevermi nel numero de' suoi eletti, non
per i meriti miei, ma per mera sua grazia». Se il notaro (soggiunge Gaberel) che raccolse
questo atto l'avesse denunziato al Sant'Uffizio, il capo della famiglia Micheli
avrebbe col sangue suo suggellata questa coraggiosa confessione di fede» (Vol. <span class="scp">I</span>, p. 481).
</p>

<p>
Possiamo assicurare il signor Gaberel che migliaja di Cattolici, allora come adesso,
ripetono questa formola, senza il menomo bisogno di coraggio o alcun pericolo di
martirio.
</p>
</div>

<p>
<span class="pagenum" id="Page_722">[722]</span>
Pag. 479, lin. 39, aggiungi:
</p>

<div class="blockquote">
<p>
vedi il nostro Discorso XLIII.
</p>

<p>
Francesco Turrettino è contato fra' principali oratori riformati: profondo, incisivo,
trovava parole che colpivano l'immaginazione e la coscienza degli uditori. Udendo lamenti
sulla lunga durata delle prove inflitte alla Chiesa dalla intolleranza del despota
francese, prese il testo «Dio è paziente perchè è eterno», e fece un magnifico discorso
ove, tra il resto, disse: «La giustizia divina va con calzari di lana, ma quando raggiunge
il colpevole, lo piglia con una mano di ferro».
</p>

<p>
Anche suo figlio Giovanni Alfonso fu insigne predicatore, di gran chiarezza e calorosa
semplicità, onde diceasi: «Par che predichi pei fanciulli; eppure all'uscir di
chiesa, le persone serie durano un pezzo, prima di terminar l'analisi delle idee che si
affollano nel suo discorso». Aveva per soggetti favoriti la carità degli atti e la tolleranza
delle opinioni.
</p>
</div>

<p>
Pag. 479, nota 9, linea penultima, aggiungi:
</p>

<div class="blockquote">
<p>
Giuseppe Jova, che trovammo condannato nel 1570, era letterato in relazione coi
migliori d'allora, ed apparteneva all'Accademia dei Vignajuoli, che raccoglievasi a Roma
in casa di Uberto Strozzi mantovano. Fu in corte del Giberti, poi della Vittoria Colonna.
S'ha lettera a lui del cardinal Bentivoglio, che s'occupa meramente di letteratura,
come in quella alla Colonna. Bensì la lettera 1 agosto 1562 di Annibal Caro dà
lo Jova come già sospetto in punto di fede.
</p>
</div>

<p>
Pag. 480, alla linea 49, aggiungi:
</p>

<div class="blockquote">
<p>
Della famiglia Minutoli era Vincenzo, meschino professore di greco, che abbandonò
l'accademia di Ginevra per andare a farsi ministro ne' Paesi Bassi. Ma avendo cagionato
scandalo, nel 1668 fu escluso dalla Cena, e deposto dal sinodo di Flessinga; fatta
penitenza, fu ripristinato. Anche suo figlio Gioachino, studente di teologia, per iscandalo
fu cacciato; allora trattò coi Cattolici, e venne a Lucca, e ottenne una pensione;
poi tornato in Savoja il 1714, dal curato Pontverre, celebre per le sue relazioni con
G. G. Rousseau, fu indotto a pubblicar un libello, <i>Motivi della conversione del Minutoli</i>,
ove contro i pastori di Ginevra adopra arguzie e fina ironia sopra i costumi, sopra
le prediche; e fece rumore assai in que' giorni.
</p>
</div>

<p class="title">
VOLUME III
</p>

<p>
Pag. 50, alla nota 2, aggiungi:
</p>

<div class="blockquote">
<p>
Sugli eretici che serpeggiavano allora in Lombardia e in tutta la regione transpadana,
portano luce due lettere del Vida, che il cavaliere Ronchini trasse, la prima dalla Biblioteca
Palatina di Parma, l'altra dall'Archivio governativo d'essa città, o che sono
cosifatte:
</p>

<p class="center">
        Al reverendissimo signor mio osservandissimo il signor
                        cardinale Contareno.
</p>

<p>
Cum vidissem in tota fere transpadana regione antiquissimam Psallianorum(1) hæresim,
improborum quorumdam scelere nostris temporibus repetitam, suscitari, literis
<span class="pagenum" id="Page_723">[723]</span>
statim Paulum III Pont. Max. admonendum duxi; si forte, dum malum adhuc est
recens, occurrere vellet. Quod autem hic audio tibi, Contarene pater amplissime, curæ
esse, ut, quæ spectant ad rem sacram, omnia e religione fiant dicanturve, neu quis
quippiam contra sanctorum patrum placita moliatur, teque huic negotio in primis
summi pontificis decreto de ejus sacri senatus sententia præfectum fuisse, tibi literarum
ipsarum exemplum transmittimus, ut videas an ea, quæ scribimus, sint alicujus
momenti, et tanti pontificis animadversione digna. Leges igitur prius tu quicquid id
est; et, si quid ad rem facere videris, literas reddendas curabis. Quia vero etiam fortasse
pluribus verbis egi quam par erat in re adeo clara; si tibi longiuscula epistola
videbitur, judicaverisque habendam rationem pontificis ætatis jam, ut videor videre, in
gravescentis, brevi tu coram rem explicabis. Deinde mihi ut quam primum rescribatur
operam dari velim, simulque abs te mihi ignosci, quod, non multa mihi tecum familiaritate
intercedente, ad te, ista gravitate, dignitate ac doctrina virum, tam familiariter
scribere ausus sim: quod ut boni consulas te etiam atque etiam rogo. Vale, et Vidam
tui observantissimum dilige. Cremonæ, calendis febr. <span class="scp">MDXXXVIII</span>.
</p>

<p class="indr">
Tui observantissimus famulus<br />
 Hier. Vida, Albæ episcopus.
</p>
</div>

<div class="blockmin">
<p>
(1) Degli Psallj o <i>Precatores</i> parla il Macri nello <i>Hierolexicon</i>.
</p>
</div>

<div class="blockquote">
<p class="center">
  Al molto reverendo signor mio osservandissimo, il signor Marcello(1)
                secretario secreto di Nostro Signore.
</p>

<p>
In queste parti et in Lombardia gli errori de' moderni heretici vanno molto hora dilatandosi:
non parlo già della diocesi mia, che, per Dio gratia et per uno gagliardo Breve
a me da nostro signore per sua benignità el suo prim'anno concesso contra tanto esenti
quanto non, è assai ben netta. Dico la cosa esser in colmo; e, se non se li provede,
vedo l'impendente total ruina. A questi giorni trovandomi in Asti per vedere il signor
marchese del Vasto, et ivi ragionando sopra questa mala influentia, per alcuni predicatori,
i quali in diversi lochi hanno havuto ardire predicare perniciosa dottrina contra
il pubblico consenso d'antichi Padri, in molto pregiudicio de l'anime de' fedeli christiani,
ritrovandosi a questi parlamenti il signor Giovanni Battista Speciano senatore di Milano
et capitano generale di justitia, huomo molto da bene et catholico, mi promise
volere alla fiata, anchor che sia occupatissimo, ire alle prediche, per potere obviare a
tali inconvenienti: il che facendo, son certissimo sarà di molto freno a queste pesti,
per la suprema autorità e potestà che tiene. Vero è che in la mente li resta qualche
scrupolo, imperocchè essendo materia mera ecclesiastica, accasca spesse fiate fare qualche
dimostrazione contra detti heretici; ma, dandoli poi da essere giudicati al giudice
ecclesiastico, si vede che subito senza altra animadversione sono rilassati, sotto pretesto
che siano pentiti et emendati, e che non siano relapsi. Io poi ritornato alla mia Chiesa,
e facendo molta consideratione sopra questa cosa, et vedendo che questa setta di heretici
non è per errore, ma per espressa malitia, e che non solamente fanno questo perchè
così sentano, ma tutto procedere perchè attendono alla destruttione del vivere
christiano, e sitiscono il sangue dei catholici, macchinando etiandio con l'arme in la
vita nostra, e che non fu mai setta tanto pernitiosa, mi parerebbe se li dovesse precedere
contra con maggiore severità, e non darli occasione di far peggio, perdonandoli
sotto pretesto di falso pentimento. Questi falsamente repentiti (io ne ho veduto
l'esperienza molte volte) fanno come gli uccelli, i quali sono stati in la rete una volta:
non mutano il costume suo, ma sono assai più cauti, temendo di non cascare in la rete
un'altra fiata, e con astutia serpentina al coperto spargono tutto il veneno, et fanno
<span class="pagenum" id="Page_724">[724]</span>
peggio assai che prima. Per obviare a tanto male, si serva pratica in Francia di condennare
alla morte et al focho chi è represo, nè si aspetta che la seconda volta incappino;
e, per questo, in quelle contrate capitano rarissimi heretici. Quando tal pratica
si servasse in Italia, non sarebbe tanto dannoso, nè si dilaterebbe tanto questo male,
il quale ogni dì va serpendo per summa impunità e licentia di delinquire. Nè mi parerìa
fuori di proposito che hor si facesse una severa costitutione contra gli heretici,
come al tempo d'Innocentio IIII in <i>Concilio Lugdunense</i> fu fatta contra quelli i quali
commettevano homicidio per mezzo degli assassini; dove el detto pontefice volle che,
constando che alcuno avesse commesso tal delitto, come inimico della religione christiana
fusse diffidato da tutto il populo christiano, et ciascuno potente senza altra sententia
lo potesse punire della vita. A questa impresa mi pare saria molto a proposito
l'animo di nostro signore, come anche sua santità nel suo pontificato ha fatto altre imprese
honorevolissime, intentate dagli altri pontefici suoi predecessori. Se pur sua beatitudine
non volesse fare una cosa pubblica e generale, me parerìa molto a proposito
ch'ella facesse electione d'alcuni signori seculari in Italia, persone di buona fama et
catholici, alli quali desse piena libertà di potere executivamente punire tutti gli heretici
convicti (o fusseron relapsi, o non), con partecipatione del vescovo di quella diocesi
per riverenza. Se nè ancho questo piacesse a sua beatitudine fare in ogni loco, certo
almeno sarìa necessario in Lombardia et in queste contrate di Piemonte. E, piacendole,
non potrebbe trovare huomo più a proposito in queste parti di quello, del quale
di sopra è fatta mentione, essendo dottore e dotto senatore, et capitano generale di justitia,
di molta autorità. De l'integrità et virtù sua, sua beatitudine potrebbe far pigliare
informatione dal reverendissimo cardinale di Veruli, havendo sua signoria reverendissima
praticato molto tempo nel ducato di Milano. Tal facoltà ho inteso fu data altre
volte al marchese di Saluzzo, e fu di tanto spavento in queste parti, che, poichè n'ebbe
punito due o tre, mai più nel tenimento suo non si vide pur un heretico, ancorchè li
circumvicini paesi ne fusseron pieni. Se tal facultà se fusse havuta, un mastro Agostino
dell'Ordine de' Servi (credo sia aretino)(2), il quale or fa l'anno predicò gagliardamente
in Cremona mille heresie, non sarìa partito impunito. Quest'anno poi predicando
in Genova, non fu già tollerato dai Genovesi, ma scacciato con vergogna anti
mezza quaresima; provisione certo non bastante, imperocchè un altro anno andarà a
seminare queste male sementi altrove. Costui, oltra le bestemmie ch'ebbe ardimento
predicare in Cremona contra Dio e li santi, tutto incumbeva a demolire la potestà ecclesiastica
e del sommo pontefice. Venne a tanto, che seditiosamente tentò di persuadere
al populo che fusse lecito ire a casa di prelati ecclesiastici, e popularmente depredarli,
levando li grani e robe quanto se poteva. Per soddisfare al debito mio mi è
parso non poter far di meno, che non procurassi per qualche via queste cose tanto
periculose pervenissero a notitia di nostro signore, acciò vi facesse opportuna provisione
come li paresse. Piacerà dunche alla signoria vostra, comunicando prima il tutto col
reverendissimo et illustrissimo signore padron nostro (il cardinale Farnese), la cui signoria
intendo già essersi applicata alle faccende, parlarne opportunamente con sua
beatitudine. E s'ella non potesse comodamente fare che non li dicesse l'autore da chi ha
queste cose, lo dica con tal destrezza, che sua santità non mi tenga nè presuntuoso,
nè in tutto inetto, ch'io mi sia arrogato prescrivere quale modo s'habbia tenere circa
cose di tanta importanza. Il zelo della fede et il studio ch'io ho sempre havuto a quella
sacrosanta sede, m'hanno spinto a ciò fare.
</p>

<p>
Baso il piede di sua santità, le mani allo reverendissimo et illustrissimo signor padrone,
et me raccomando alla signoria vostra.
</p>

<p>
<span class="pagenum" id="Page_725">[725]</span>
In Alba alli <span class="scp">XXVII</span> di maggio <span class="scp">MDXXXIX</span>.
</p>

<p>
Se nostro signore ordinasse che 'l Breve fosse fatto al signor Giovanni Battista Spetiano,
vostra signoria lo facci dare al mio agente. E perchè ho nuove fresche che monsignor
illustrissimo e reverendissimo dovrà ire in Ispagna, in absentia sua insinui pur
queste cose a sua beatitudine.
</p>

<p class="indl">
Di vostra signoria
</p>

<p class="indr">
         <span style="margin-right: 4em">servitore</span><br />
Hier. Vida, vescovo d'Alba.
</p>
</div>

<div class="blockmin">
<p>
(1) Marcello Cervino, che fu poi papa.
</p>

<p>
(2) Dovrebb'essere maestro Agostino Bonucci da Arezzo, che nel 1542 fu generale dei Serviti, e del quale
trattano gli <i>Annali dei Servi di Maria</i> al tom. <span class="scp">II</span>, pag. 131 dell'edizione lucchese del 1721.
</p>
</div>

<div class="blockquote">
<p>
Segue la bozza d'un <i>Breve</i>, che il Vida proponeva alla Corte di Roma.
</p>

<p class="center">
                          Paulus PP. III.
         Dilecto fili, salutem et apostolicam benedictionem.
</p>

<p>
Cum, sicut ad nostrum displicenter pervenit auditum, in partibus Lombardiæ ac
totius fere Galliæ Cisalpinæ, scelere et culpa quorundam diversorum ordinum verbi Dei
prædicationis officium sibi assumentium, magis ac magis recentium hæreticorum hæreses
quotidie invalescant, multique eorum exemplo non pertimescant serere ac spargere
perniciosa in suarum et aliorum Christi fidelium animarum periculum, atque in
Dei et ejus sanctorum, nec non hujus sacrosanctæ sedis nostræ contemptum, sacros
canones et sanctorum Patrum constitutiones ludibrio habentes, nitunturque in populo
christiano, quantum possunt, seditiones commovere, ac totis viribus simplicium atque
imperitæ multitudinis animos contra dictam sedem concitare non desinant; nos, ad
quos ex commisso nobis desuper pastoralis officii debito pertinet in talibus debitam diligentiam
adhibere, præmissis, ne deteriora parturiant, congruentibus remediis occurrere
desiderantes, tibi, de quo in iis et aliis specialem in Domino fiduciam habemus,
quique, ut accepimus, in ducatu Mediolani, atque in dictæ Galliæ Cisalpinæ plerisque
regionibus potestate tibi a Cæsare contra delinquentes puniendos tradita plurimum
polles, fideique catholicæ propugnator ac vindex strenuus semper extitisti, ac devotione
quadam præcipua erga dictam sedem nostram teneris, per præsentes, auctoritate
apostolica, motu proprio et ex certa scientia committimus et mandamus quatenus
omnes et singulos utriusque sexus tam laicos et seculares, quam ecclesiasticos et quorumvis
Ordinum regulares, cujuscumque dignitatis, status et conditionis, ac quovis
exemptionis privilegio muniti fuerint, in præmissis culpabiles, hæresis videlicet labe
aspersos, seu suspectos, eisve auxilium, consilium et favorem quomodolibet præstantes,
nemine irrequisito, persequi, capere, ac detineri facere possis ac debeas, eosque deinde,
ad Dei laudem et honorum exaltationem et perversorum exemplum, juxta canonicas
sanctiones debilis pœnis compescere auctoritate nostra procures, requisito tamen ac
tecum talibus examinandis ac condemnandis adhibito loci illius episcopo, seu ejus vicario,
ubi talia contigerit perpetrari. Quia vero propter nimiam levitatem, qua judices
ecclesiastici agere solent contra hujusmodi deprensos, sæpius contingit improbis majorem
delinquendi causam atque occasionem præberi, cum quisque malus, spe facilis
veniæ, confidentius ad malum invitetur, sæpiusque contingit hujusmodi perversos, prætextu
falsæ pœnitentiæ, quam ecclesiæ constitutionibus illudentes preseferunt, ut
mortem, atque alias pœnas evadant, pejores ac magis perditos fieri, magisque perniciosa
audere, atque moliri, eadem auctoritate committimus ac mandamus ut, si eos,
qui in hujusmodi crimine deprehensi fuerint, tu una cum dicto diocesano tales esse
inveneritis, quod sine periculo eis parci nos possit, quod scilicet non tantum hæretica
labe inquinati sint, sed insuper factiosi et seditiosi in populo christiano catholicorum
ac bonorum sanguinem sitientes, ac dictæ sedis nostræ ruinam inhiantes quotidie nova
moliantur, non expectes donec iterum deprehendantur, sed tu eos tunc primum etiam
juxta legum imperialium severitatem, tamquam religionis hostes, a toto populo christiano
<span class="pagenum" id="Page_726">[726]</span>
diffidatos, digna animadversione punias; mandantes in virtuto sanctæ obedientiæ
venerabilibus fratribus nostris archiepiscopis, episcopis, ac aliis ecclesiarum prælatis
ut, quoties in præmissis in eorum diocesibus a te requisiti fuerint, operam et interventum
suum non denegent, sed etiam auxilium, consilium, favorem opportune præbeant,
non obstantibus præmissis ac quibusvis apostolicis, nec non in provincialibus et sinodalibus
conciliis editis generalibus vel specialibus constitutionibus et ordinationibus,
privilegiis quomodocumque indultis, et literis apostolicis etiam in forma Brevis, etiam
motu simili, et ex certa scientia, ac de apostolicæ sedis potestatis plenitudine, etiam
super exemptione et alias quomodolibet concessis, approbatis et innovatis, quæ adversus
præmissa nullatenus suffragari posse, sed eis omnino derogari ac derogatum esse
volumus, ac si de eis cxpressa mentio de verbo ad verbum hic facta foret, ceterisque
contrariis quibuscumque. Datum Romæ etc.
</p>

<p>
<i>A tergo.</i> Dilecto filio Jo. Baplistæ Spetiano cæsareo senatori, ac justitiæ in ducatu
Mediolani capitaneo generali.
</p>

<p>
<i>Nota, tutta di pugno del Vida:</i> — Si è facto questo schizzo per instrutione: uno pratico
lo metterà poi in forma.
</p>
</div>

<p>
Pag. 54:
</p>

<div class="blockquote">
<p>
<i>Intorno a Giordano Bruno ci valemmo di alcuni fra i documenti che
esistono nell'Archivio di Venezia. Altri ci erano stati formalmente promessi,
poi ci si mancò. Ora il signor Domenico Berti pubblica s'un giornale
di Firenze una notizia, appoggiata a que' documenti, secondo la
quale potremmo modificare qualche cosa nel nostro racconto.</i>
</p>

<p>
Il Bruno nacque in Nola il 1548 da Giovanni e da Fraulissa Savolina, e
fu battezzato col nome di Giovanni, che cambiò in Giordano quando si monacò.
Della patria e dell'infanzia sua ragiona egli spesso con passione. Entrò
ne' Domenicani di Napoli a quindici anni, ma una volta diede via tutte le
immagini de' santi, sol ritenendo quelle di Cristo; e ad un frate, che leggeva
le sette allegrezze della Madonna, disse: «Non trarresti maggior frutto
dalle vite de' santi padri?» Già di qui trapelano le sue idee, che poi spiegò
dopo fatto sacerdote il 1572, e che tenevano delle ariane; onde venne processato.
Fuggì dunque di là a Roma: ma vagheggiando una religione filosofica
da opporre a tutte le positive, e sperando «verrà un nuovo e desiderato
secolo, in cui i numi saranno confinati nell'Orco, e cesserà la paura
delle pene eterne», presto fu accusato di nuovo, sinchè, per cansare il pericolo
e «non esser costretto di assoggettarsi ad un culto superstizioso», gettò
l'abito, ricoverò in Genova, poi in Piemonte e altrove; indi pel Cenisio
nel 1576 uscì d'Italia, ecc.
</p>

<p>
In Inghilterra sta tre anni in casa di Michele Castelnau ambasciadore di
Enrico VIII.
</p>

<p>
Consta che a Ginevra non dimorò che due mesi.
</p>

<p>
A Praga dedica cinquanta tesi di geometria a Rodolfo II, che lo rimunera
con cinquecento talleri.
</p>

<p>
Dopo che avea professato a Brunswick, a Helmstadt, a Francoforte, Giovanni
Mocenigo per imparar da esso i segreti della memoria, lo invitava a
<span class="pagenum" id="Page_727">[727]</span>
tornar in Italia, per mezzo di Battista Crotti librajo che si recava alla fiera
di Francoforte sul Meno, ove il Bruno dimorava allora nel convento dei
Carmelitani, i quali comprendeano lui essere un bell'ingegno e uomo universale,
ma non aver religione alcuna.
</p>

<p>
Liberamente venuto a Venezia, si pose ad educare il Mocenigo, che allora
avea trentaquattro anni e abitava in calle San Samuele, e che vano e
fantastico, presto si disgustò del Bruno, cui diceva indemoniato: e infine lo
consegnò al Sant'Uffizio il 22 maggio 1592. Apertosi il processo coll'assistenza
dei savj dell'eresia, furono citati quei che l'aveano conosciuto e praticato
a Francoforte o a Venezia. Il Bruno, oltre narrare tutta la sua vita,
confessò che la sua filosofia repugnava indirettamente alla fede, come quelle
d'Aristotele e di Platone, ma ciò esser comune a moltissime altre scuole; non
aver egli però insegnato o scritto cosa che direttamente vi contradicesse:
ammetter egli un universo, infinito per grandezza e per moltitudine di
mondi, ove tutto vive e si muove: dubitare dell'incarnazione del Verbo,
cioè dell'Intelletto; tenere lo spirito divino come anima dell'universo; ciò
peraltro come filosofo; del resto credere quel che la Chiesa, e dolersi di
non averne osservato i precetti, o parlatone con leggerezza; detesta e abborre
i suoi errori, e vuole nel seno della Chiesa cercare i rimedj opportuni
alla sua salute.
</p>

<p>
Chi vorrà tener conto di ritrattazioni e pentimenti espressi in tal posizione?
Nessuna sentenza pronunziò il tribunale veneto contro di lui, ma
col consenso del senato, che riconobbe «esser le costui colpe gravissime in
proposito d'eresia, sebbene uno de' più eccellenti e rari ingegni, e di esquisita
dottrina e sapere», fu consegnato nelle carceri di Roma il gennajo 1593.
</p>

<p>
Il Bruno supponeva dovervi essere una filosofia e una teologia nuova,
dacchè v'era una fisica e un'astronomia nuova, diversa da quella che suole
andar congiunta con la cattolica teologia, e che si crede meglio accomodata
alla pietà e semplicità cristiana.
</p>

<p>
Grand'ammiratore de' Tedeschi, che preconizza saranno Dei, non uomini,
e cultori della filosofia, esalta Lutero, nuovo Ercole che atterrò le porte adamantine
dell'inferno, e penetrò nella città superando la triplice mura e i
nove giri dello Stige; altrettanto vitupera il papa, e forse da ciò fu detto
che fece il panegirico di Satana, che in qualche luogo chiama di fatti quel
dabben uomo di diavolo.
</p>

<p>
Il signor Berti sostiene vero il supplizio del Bruno. Pure nè dal Ciacconio,
nè dal Sandini, nè da altri scrittori di storia ecclesiastica se ne parla,
nè dall'Alfani o da Marco Manno nella <i>Storia degli Anni Santi</i>, nè dal
cardinal d'Ossat, di cui si hanno le lettere di quell'anno; neppure dal martirologio
de' Protestanti. L'Archivio del Vaticano contiene il processo, non
la condanna e l'esecuzione.
</p>

<p>
Al 6 dicembre 1611, frà Paolo, che pur conobbe il Bruno a Venezia,
<span class="pagenum" id="Page_728">[728]</span>
scrive al Leschasserio di due supplizj avvenuti a Roma. Uno di Guglielmo
Rebaul, che abjurata la religione riformata, visse a Roma scrivendo contro
ai Protestanti e al re d'Inghilterra: arrestato per avere scritto contro un
ministro di Francia, gli si trovò un libro violento contro il papa, onde fu
decapitato. L'abate Du Bois che avea scritto contro i Gesuiti, poi n'era stato
guadagnato, domandò di poter andare a Roma e n'ebbe licenza, ma preso,
fu strozzato in Campo di Fiora, adducendosi che dall'Inquisizione nessuna
autorità può esimere. <i>Et tamen sicut is non est primus, deceptus
fide romana, ita nec ultimus decipiendus.</i> Il Sarpi sparla assai dello
Scioppio, e dice che vorrebbe punirsi <i>majoribus remediis quam cartaceo
igne</i>. Sarebbe stato il luogo di mentovare il supplizio del Bruno.
</p>

<p>
J. E. Erdmann nel 1864 stampò a Berlino una lezione popolare sopra
il Bruno e il Campanella, col titolo <i>Zwei Martyrer der Wissenschaft</i>.
</p>
</div>

<p>
Pag. 72, lin. 7 aggiungi, <i>relativamente al Vanini</i>:
</p>

<div class="blockquote">
<p>
«Confesso che l'immortalità dell'anima non può dimostrarsi con principj
naturali. Per articolo di fede crediamo la resurrezione della carne: ma
il corpo non risorgerà senza l'anima, e come vi sarebbe l'anima se non
ci fosse? Io di nome cristiano, di cognome cattolico, se non fossi istruito
dalla Chiesa che è certissimamente e infallibilmente maestra di verità, a
stento crederei esser immortale l'anima nostra. E non mi vergogno dirlo,
anzi me ne glorio, giacchè adempio il precetto di Paolo, rendendo schiavo
l'intelletto in ossequio della fede»(1).
</p>

<p>
Se dice, «L'atto dipende affatto dalla nostra volontà; Dio opera fuor
di noi per produr fatti simultaneamente contrarj», soggiunge: «Sempre
salve le credenze cattoliche».
</p>

<p>
I martiri sono persone d'immaginazione esaltata, ipocondriaci, Cristo
un ipocrita, Mosè impostore, e parlato delle profezie prorompe: «Ma lasciam
da banda queste baje».
</p>

<p>
Nega la creazione; tratta i culti di menzogne e spauracchi inventati dai
principi per tener i sudditi, o dai sacerdoti per aver onori e ricchezze; confermati
poi dalla Bibbia, della quale nessuno vide l'originale; e che cita
miracoli, promette ricompense e castighi nella vita futura, donde nessuno
mai tornò a smentirla.
</p>

<p>
Non essendovi distanza fra il soggetto conoscente e l'oggetto conosciuto,
sono eguali fra loro, e tutti due han la medesima volontà, uno spirito solo,
e fanno un solo, Dio è la natura, la quale è il principio del movimento(2).
</p>

<p>
Tutto è perfettibile, anche Dio, ma più di Dio è potente il diavolo, perchè
<span class="pagenum" id="Page_729">[729]</span>
fece prevaricare Adamo, tormentò Giobbe, perdette due terzi del genere
umano, e domina quattro quinti della terra, contro la volontà di Dio.
</p>

<p>
Non crede finirà il mondo. Il cielo, finito di grandezza e podestà, s'ha a
dire per durata infinito, perchè Dio non potè far Dio, e l'avrebbe fatto se
l'avesse fatto infinito per podestà: onde lo fece infinito per durata, perchè
questa sola perfezione poteva appropriarsi al creato. Ma (dice) ragioniam più
sottilmente. Il primo principio non potè fare cosa che fosse simile o dissimile
a sè. Non simile, perchè ciò che è fatto soffre: non dissimile, perchè l'azione
e l'agente non differiscono. Quindi Dio essendo uno, il mondo fu uno e
non uno: essendo tutto, fu tutto e non tutto: essendo eterno, il mondo fu
eterno e non eterno. Perchè uno, è eterno, non avendo pari o contrario:
perchè non uno, non è eterno: giacchè è composto di parti contrarie, avversantesi
per mutua corruzione: onde la sua eternità è nella sua composizione,
l'unità nella continuazione(3).
</p>
</div>

<div class="blockmin">
<p>
(1) <i>Amphit.</i>, pag. 164.
</p>

<p>
(2) <i>Dialoghi</i>, lib. <span class="scp">VI</span>.
</p>

<p>
(3) <i>De arcan. naturæ Dial.</i>
</p>
</div>

<p>
Pag. 73, lin. 4, leggi:
</p>

<div class="blockquote">
<p>
Questo libro chiamò subito l'attenzione, e Gramondo presidente al parlamento
di Tolosa diceva: «Agli altri pare eretico, a me pare ateo». In
fatti è a vicenda panteista e materialista. Il Rossetto nell'<i>Histoire tragique</i>
dice che fa rivivere l'abominevole libro dei <i>Tre impostori</i>.
</p>
</div>

<p>
Pag. 79, la nota 37 si cominci:
</p>

<div class="blockquote">
<p>
Vedasi <i>La vie et les sentiments de Lucilio Vanini</i>. Rotterdam 1717. Gli è avversissimo
ma ancor peggio P. Garasse, il quale, nella <i>Doctrine curieuse des beaux esprits
de notre temps</i>, comincia a parlarne con queste frasi: <i>Les deux plus nobles exécutions
qui se soient faites de nos jours, montrent évidement que la fin des athéistes dogmatizans
est toujours accompagnée d'une particulière malédiction de Dieu et des hommes.
La premiére fut à Tholose en la personne de L. Vaninus, homme d'un courage dé sespérè...
homme de néant... mechant bellistre</i>, e dopo infinite altre ingiurie dice che,
chiesto di far emenda onorevole a Dio, al re, alla giustizia, rispose: «A Dio non credo:
il re non offesi: per la giustizia, i diavoli la portino, se pur diavoli c'è». Nella <i>Apologia
pro J. C. Vanino</i>, stampata a Rotterdam 1712, si risponde ai diciotto capi d'accusa
che si davano contro di lui da un anonimo che lo diceva ateo.
</p>

<p>
Il presidente Gramond, nella <i>Historia Galliæ ab excessu Henrici IV</i>, l. 3, narra a
disteso il supplizio del Vanino come testimonio oculare. Espostene le colpe, e l'ipocrisia
in carcere e il sopraggiunto furore, dice: «Non avea però ragione di dire che
moriva intrepido. Io l'ho visto abbattuto, con aspetto orribile, spirito inquieto... Prima
di mettere fuoco al rogo gli si ordinò di presentare la lingua per tagliargliela. Ricusò:
e il boja non potè averla che con tenaglie. Mai non fu udito un grido più spaventevole:
l'avreste creduto il muggito d'un bue. Il resto del suo corpo fu consumato dal
fuoco, e le ceneri gettate al vento».
</p>

<p>
Il Vanini, dove annovera le varie ipotesi sull'origine della razza umana, pone anche
quella che la fa derivare dalle scimmie; ma <i>quidam mitiores athei solos ætiopes ex
simiarum genere et semine prodiisse attestantur, quia et color idem in utrisque conspicitur</i>:
<span class="pagenum" id="Page_730">[730]</span>
e che i primi uomini andavano a quattro zampe, e solo per un'educazione
particolare cambiarono un uso, che ritorna nella vecchiaja. Vedasi pure <span class="smcap">Schramm</span> ecc.
</p>
</div>

<p>
Pag. 100, alla linea 6 ultima, aggiungi:
</p>

<div class="blockquote">
<p>
Per uso della Chiesa italiana furono tradotti in versi i salmi, de' quali
conosciamo l'edizione del 1566, con lettera proemiale, firmata Gio. Cal. e
la professione di fede: si dice a fatta di comune consentimento da le chiese
che sono disperse per la Francia, e s'astengono dalle idolatrie papistiche,
con una prefatione la quale contiene la risposta e difensione contro le calunnie
che gli sono imputate. Ed è <i>de la stampa di Gio. Batt. Pinerolo
a Ginevra</i>».
</p>

<p>
L'edizione pur di Ginevra del 1592 li dà tradotti da Giulio Cesare Paschali,
e dedicati alla regina Elisabetta difenditrice della fede. Spesso invece
di Dio dice Giova, deducendolo dall'ebraico Iehova, e assai si diffonde nel
difendere tal novità.
</p>

<p>
Premette un sonetto all'Italia, ove conchiude:
</p>

<div class="poem">
<p>O David degno! o te beata appieno</p>
<p class="i2">Italia mia, se quel secondi, or volta</p>
<p class="i2">Da le mondane a le celesti tempre.</p>
<p>Ond'io ti sveglio, deh il parlar mio ascolta:</p>
<p class="i2">Fuor che 'l viver a Dio tutto vien meno,</p>
<p class="i2">E lui sol celebrar si dee mai sempre.</p>
</div>

<p>
Vi sono soggiunte rime spirituali, e il primo canto d'un poema «l'Universo,
o Creazion di tutto il mondo, origine e progressi in quello della Chiesa del
Signore».
</p>

<p>
In edizione del 1621 essi salmi sono sessanta. Poi, nel 1631, si stamparono
<i>I sacri salmi messi in rime italiane da Giovanni Diodati</i>, senza
data, ma coll'áncora e il delfino, consueti agli Aldi; e sono cencinquanta.
Un'edizione degli antichi sessanta salmi, del 1650, contiene gran numero
di orazioni e riti. Poi nel 1683 a Ginevra apparvero <i>Cento salmi di David
tradotti in rime volgari italiane secondo la verità del testo hebreo, col
cantico di Simeone ed i dieci comandamenti della legge, ogni cosa insieme
col canto</i>. Sono gli antichi sessanta, con aggiunta di quaranta, di
<i>Giovanni Diodati di benedetta memoria</i>. L'epistola proemiale, colle solite
invettive contro ai Cattolici e alla consacrazione, dice aver già pubblicato un
libro sulle orazioni da farsi nelle adunanze domenicali, e sui modi di celebrare
i sacramenti e santificare il matrimonio. Loda assai gli effetti della
musica. Vi sono pure l'orazione dominicale, preghiere pel mangiare, e così
per tutte le domeniche, pei giorni della Cena, e in fine una confessione di
fede, fatta d'accordo coi fedeli di Francia. Il tutto è in italiano; locchè
proverebbe come durasse a Ginevra una chiesa italiana. Nel 1840, dalla
società biblica furono stampati i <i>Salmi</i> secondo la versione in prosa del
Diodati, con a fronte la versione <i>ên lingua piemonteisa</i>.
</p>
</div>

<p>
<span class="pagenum" id="Page_731">[731]</span>
Pag. 104, lin. 24, aggiungi in nota:
</p>

<div class="blockquote">
<p>
La lista è stampata, ma con moltissimi errori, nell'opera del Gaberel, vol. <span class="scp">I</span>, p, 211
delle note, e va sino al 1612, in cui è notato Giovanni Lodovico Calandrini figlio di
Giovanni. Per dire d'alcuni, al 1563 abbiamo Battista Curti del lago di Como, Pietro
Casale e Andrea Casale di Gravedona, Giovanni Andrea Rocca di Brescia, Stefano Barbieri
di Soncino, Antonio Capellaro di Modena. Nel 1564 molti di Montacuto di Calabria,
e varj Piemontesi. Nel 1565 Evangelista Offredi di Cremona, nel 1567 e 68 Pietro
Duca d'Alba, Francesco Micheli di Cremona, Gotardo Canale di Conegliano: nel 1573
Nicolò Tiene di Vicenza, Galeazzo Ponzone cremonese: nel 1577 Giacomo Puerari di
Cremona: nel 1580 Giuseppe Giussani milanese: nel 1582 Giulio Paravicino pur milanese:
nel 1587 Giacomo Antonio di Gardone bresciano: nel 1589 Giovanni Giorgio
Pallavicino, Ippolito e Lodovico Sadoleto di Valtellina.
</p>
</div>

<p>
Pag. 109, alla nota 15, aggiungi:
</p>

<div class="blockquote">
<p>
<span class="smcap">J. Gaberel</span>, <i>Hist. de l'Eglise de Genève depuis le comencement de la reformation
jusqu'en 1815</i>. Ginevra 1855, 1858 e 1862.
</p>
</div>

<p>
Pag. 197, alla nota 2, aggiungi:
</p>

<div class="blockquote">
<p>
Al tempo di Clemente VII, quando trattavasi di far guerra ai Turchi e ai Luterani, i Veneziani
si opponeano: quanto ai primi perchè temevano eccitarli a riazioni: quanto agli
altri perchè non si dessero a qualche passo disperato: onde preferivano sempre la convocazione
del Concilio, e il nettare e purgare alla quieta gli animi dal funesto veleno
(<i>Secreta 27 ottobre 1530 nell'Archivio di Venezia</i>). E passando a quei giorni don Pietro
de la Queva per andar a Roma a sollecitare il Concilio, i signori veneziani gliene mostrarono
grandissima compiacenza; perocchè «pochi sono tra essi, che, sul fatto della
riforma del clero e del togliere l'asse ecclesiastico, non siano più luterani di Lutero
stesso, dicendo pubblicamente che il papa, i prelati, i sacerdoti devono vivere delle sole
decime». Sono parole di Rodrigo Nigno ambasciadore cesareo, nel leg. 1308 dei <i>manuscritti
negozj di Stato</i> nell'Archivio di Simanca.
</p>
</div>

<p>
Pag. 199, alla nota 16, aggiungi:
</p>

<div class="blockquote">
<p>
Nella <i>Semaine religieuse</i> del 1863 a Ginevra fu pubblicato dal signor Eugenio de
Buddé una <i>Brève relation de mon voyage à Venise en septembre 1608</i>, di Giovanni
Diodati. Vi fu sollecitato da amici di colà, e massime dall'ambasciatore d'Inghilterra
e da un Biondi che gli scriveva l'11 aprile 1608: «Se V. S. è disposta a venire a
Venezia, ve la prego ed esorto. Questa risoluzione sarà una consolazione per voi, un
potente sostegno allo spirito, e produrrà frutto per alcuno e gloria a Dio... Aspettate
qualche pericolo. Dite d'andar tutt'altrove che a Venezia. Se Roma lo sapesse, potrebbe
venirne qualche incaglio e scandalo: e posso dirle che il papa è informato da tutte le
parti. Rivestitevi del desiderio di compiere un'opera così alta: se lo fate, spero che i
semi da voi gettati produrranno un albero sì grande, che tutti potranno prosperare alla
sua ombra».
</p>

<p>
Il Diodati v'andò in gran secreto, appena ebbe compita la traduzione della Bibbia, e
inviatine alquanti esemplari. Un francese Papillon, frequentando molte case patrizie,
v'aveva avuto grandi speranze di stabilirvi un'assemblea, senza però che si desse alcuna
confessione o promessa. Frà Paolo era «la première roue instrumentale de cette
sainte affaire», ma non voleva dichiararsi coi molti gentiluomini che dipendevano affatto
da lui, «se contentant de jeter dans leurs âmes quelques semences de vérité
par des avis familiers, et les sermons de son disciple Fulgentio, et de saper sécrétement
<span class="pagenum" id="Page_732">[732]</span>
la doctrine et l'autorité d'un pape, ce en quoi il a extrémement été utile». Gli
altri che aveano desiderio di stabilire una chiesa, vedendo frà Paolo sì ben dissimulare,
perdeano confidenza. Di frà Paolo loda l'immenso sapere: «Mais ce grand et incomparable
savoir est detrempé en une si scrupuleuse prudence, et si peu échauffé et aiguisé
de ferveur d'esprit, quoique accompagné d'une vie très-intègre et toute exemplaire,
que je ne le juge capable de donner le coup de pétard et de faire l'ouverture».
Frà Fulgenzio ha più zelo, e men timore e meno scrupoli politici, più forza di corpo e
facondia e gioventù, e gran reputazione come predicatore, ma è contrappesato dalla
tiepidezza di frà Paolo. Fa però molto coi discorsi e gli avvisi e i fremiti.
</p>

<p>
Frà Paolo gli confessò più volte che ingannava se stesso, ma la necessità lo costringeva:
altrimenti gli converrebbe spatriare, e così sarebbero divelte tutte le speranze, e
rialzato il coraggio de' nobili, contrarj al bene. E del suo non operare adduceva tre ragioni.
1. che Dio non gli diede natura ardente quanto si vorrebbe a un tale tentativo:
2. che gl'Italiani non pendono a queste cose celesti; e non si può arrivarvi che lentamente:
3. che affidando a lui la repubblica gli affari più scabrosi, avea mezzo di scalzar
l'autorità del papa e preparare i cuori, e rivolgere le deliberazioni verso il buon partito.
</p>

<p>
Il Diodati però non disperava, primo perchè vide molti bene informati su assai punti,
e disgustati degli abusi del papato, tanto che l'ultimo giubileo fu celebrato appena da
un decimo della nobiltà: secondo, per la gran libertà di discorrere e di legger libri
buoni, inclinando a giustificare e lodare il partito: le Bibbie se le strappan di mano
l'un l'altro: l'inquisizione v'è legata. Avendo il re di Francia mosso lamento all'ambasciador
veneto a Parigi perchè si lasciassero circolare ben 2000 Testamenti nuovi
di fabbrica ugonota, quegli rispose non saperne nulla, ma Venezia è città libera, onde
i libri vi sono venduti senza riserbo: terzo, l'ambizione di Roma che vorrebbe ricuperare
di qua dei monti ciò che perdette di là, e mentre di là riceveva tesori che
arricchivano l'Italia, or deve snervare questa colle sue esazioni. Venezia cerca impedirlo,
e all'uopo smunge gli ecclesiastici che sangue succhiarono; onde perpetui
scontenti e maliumori col papa.
</p>

<p>
Per riuscire bisogna compor libri a posta, e principalmente opuscoli. A tal uopo egli,
il Diodati, s'è messo a tradur in rima satire italiane. Inoltre spedire in buone case mercanti
fiamminghi, che v'impareranno la lingua, e poi potranno venir buoni. Terzo trovar
persone dotte, prudenti e mature, e stipendiarle perchè tengan occhio alle opportunità.
In quarto luogo cercare che gli Stati di Fiandra domandino d'aver un fondaco come i
Tedeschi, ed esercitarvi il loro culto in lingua francese. È poi necessario che qualche
principe tedesco tenga agenti a Venezia, e questi abbiano ciascuno con sè qualche
personaggio dotto da consultare, e che potrebbe dar consigli anche ai Veneziani ne' loro
dissidj col papa.
</p>

<p>
Tutto ciò è esposto in una lettera del 4 aprile 1608 al Du Plessis, raccomandandogli
strettamente il secreto. Averlo a ciò sollecitato l'ambasciadore inglese, che con frà
Paolo e frà Fulgenzio ha divisato d'erigere una chiesa secreta, adoprarvi il messale
corretto, e intanto fondar la verità negli spiriti; a ciò sono comuni in Venezia il desiderio
di saper i fondamenti di ciò che si crede, e la libertà di seguirne i mezzi particolari;
cioè il volere e il potere. «Frà Paolo predica pubblicamente i principali e generali
fondamenti della verità: questa quaresima ne ha scossi molti: è nel massimo
favore, ma va cauto per non iscoprirsi, e così prepara gli spiriti colle sue massime
irrefragabili.
</p>

<p>
«Un gentiluomo veneziano che conobbe la verità in Francia, m'ha scritto che il
desiderio d'istruzione è in molti, in tutti l'animosità contro la tirannia di Roma sul
personale».
</p>

<p>
Un signor Danquoy di Couvrelles nel 1609 scriveva altre particolarità sopra Venezia:
<span class="pagenum" id="Page_733">[733]</span>
«Vorrei sentiste come parlano franco i padri Paolo e Fulgenzio, che nulla meglio
desiderano che di veder altri finir l'opera ch'essi hanno sbozzata».
</p>

<p>
Della Bibbia del Diodati parlammo nella nota 11 del Discorso XXXVII.
</p>

<p>
Se gli odierni accademici della Crusca l'ascrissero fra le opere classiche per lingua,
fu per condiscendenza alle idee correnti. Vissuto a Ginevra, e sol per poco viaggiato
in Italia, avvezzo al parlare e allo scrivere francese, nel quale tradusse la storia di frà
Paolo, non poteva usare che la lingua letteraria, con affettazioni ed arcaismi; mentre il
Martini, toscano, usò la viva e popolare. Nelle note il Diodati offre interpretazioni di
calvinisti o di dottori protestanti: mentre il Martini pone le interpretazioni de' santi
padri, quasi altro non facendo che tradurle in modo piano.
</p>
</div>

<p>
Pag. 205, alla nota 39, aggiungi su frà Paolo:
</p>

<div class="blockquote">
<p>
L'edizione più completa ch'io conosco è «Opere di frà Paolo Sarpi servita teologo e
consultore della serenissima repubblica di Venezia. In Helmstat, per Jacopo Mulleri
1765». Sono sei volumi in-4º cui se ne aggiungono due di supplemento, colla data vera
di Verona, stamperia Moroni, con licenza de' superiori e privilegio, 1768.
</p>

<p>
Il sesto tomo comprende un'amplissima vita, poi le sue lettere latine e italiane.
</p>

<p>
Nelle lettere al Gillot lo loda immensamente de' suoi studj sul Concilio di Trento.
Narra le cure che egli stesso prese onde radunar documenti su questo, ma che i Gesuiti
con immensa attenzione tirano a sè gli atti che vi si riferiscono, levandoli di mano
a chi li possiede, fin con minaccia dell'inferno. Lo esalta del difendere che fa le libertà
gallicane; per lo che è dannato dai Gesuiti, le cui accuse colgono ogni uom dabbene e
amator del giusto: dichiara d'aborrire più la superstizione che l'empietà; sempre ribatte
l'eccessiva potenza degli ecclesiastici e del papa, che ormai non ha solo il <i>primato</i>, ma
il <i>tuttato</i>; se in Italia alcuna libertà si tiene o si usurpa, è merito affatto della Francia,
che insegnò a resistervi: ma gli scrittori nostrani non sono che compilatori (<i>consarcinatores</i>),
che giudicano le opinioni dal numero, non dal peso. Loda smisuratamente il
Barclay, ma se ne scosta in ciò, che egli crede che Chiesa e Stato siano due cose distinte,
che devono sorreggersi e difendersi ciascuna coi mezzi proprj. «Arbitror ego Regnum
et Ecclesiam duas republicas esse, constantes tamen ex iisdem hominibus; alteram
prorsus cœlestem, alteram terrenam omnino; easque subesse propriis majestatibus, defendi
armis et munitionibus propriis, nihil habere commune, neque unam alteri bellum
ullo modo inferre posse. Cur enim arietari possent, in eodem loco non ambulantes?...
Ambiguitas subest huic vocabulo <i>Ecclesiastica Potestas</i>: si enim ea intelligatur qua
regnum Christi, regnum cœlorum administratur, ea nulli potestati subest, nulli imperat,
ad aliam non potest arietari, præterquam ad satanicum, cum quo assidue illi
bellum. Si vero qua disciplina clericorum regitur, ea non est potestas regni cœlorum;
ea pars est reipublicæ» (pag. 9).
</p>

<p>
In una lettera latina del 12 maggio 1609 di frà Paolo al Lescasserio, leggiamo:
</p>

<p>
«Fulvio Sarcinario di Rieti uccise un suo concittadino nemico. I figli dell'ucciso, da
Clemente VIII ottennero un breve ove dichiara che ad essi e a chichessia è lecito in
buona coscienza e in qualunque luogo e per qualunque strada, sia giudiziale o comunque,
procurar la morte dell'uccisore. Questo Breve fu divulgato con iscandalo di molti,
e come avviene, vi s'aggiunse che gli uccisori avranno indulgenza plenaria; mentre nel
Breve non è detto se non che questo può farsi in buona coscienza, e senza tema di irregolarità.
Posso aver copia del Breve; è autentico in pubblico: ma non essendo del
tenore che a costui fu riferito, soprassedo: se vorrai, tel manderò. Io non approvo che
possa il pontefice, nella giurisdizione d'altro principe, fino ad autorizzare ad uccidere
in buona coscienza: perocchè esso principe non potrebbe punir l'uccisore, il che vale
quanto far il papa signore e principe supremo».
</p>
</div>

<p>
<span class="pagenum" id="Page_734">[734]</span>
Pag. 207, alla nota 41, aggiungi:
</p>

<div class="blockquote">
<p>
Del Sarpi è annunziata una nuova vita, scritta da una signora inglese dopo che ebbe
spogliato gli Archivj di Venezia. Contro le opinioni del Sarpi dicesi facesse una protesta
l'Ordine dei Serviti ai quali apparteneva: certo molti di essi tolsero a confutarle. Principale
fra essi fu Lelio Baglioni <i>De potestate atque immunitate ecclesiastica</i>; per la
qual opera gli fu da Paolo V data la commissione di confutare il De Dominis, il che non
potè fare per morte. Esso Baglioni mosse ogni pietra per far tornare frà Paolo alla verità,
e alfine, come generale, lo citò a Roma, senza frutto. È pur notabile la <i>Difesa
delle censure pubblicate da n. s. Paolo V nella causa delli signori Veneziani, fatta da
alcuni teologi serviti in risposta alle considerazioni di frà Paolo e al trattato dell'interdetto</i>
(Perugia 1707).
</p>

<p>
Il Sarpi aveva avuta molta mano nel compilare le costituzioni de' Serviti, e suo fu il
capo <i>de judiciis</i>, molto lodato. Il rigore di cui lo imputammo era forse reso necessario
dal disordine in cui era caduto quell'Ordine, prima che con vigorosa mano lo riformasse
il generale Jacobo Tavanti.
</p>
</div>

<p>
Pag. 310:
</p>

<div class="blockquote">
<p>
Nella <i>Revue des questions historiques</i>, v <i>livraison</i>, dopo il mio lavoro fu pubblicato
un articolo notevolissimo del signor Enrico de l'Epinois sopra Galileo, dove si valse di
tutti gli autori antecedenti, e del processo originale comunicatogli a Roma. Arriva
alle medesime conclusioni nostre per altra via; il che tanto più le conferma. «Il decreto
dichiarò <i>falsam</i> una dottrina astronomica, che in fatto non lo era: la dichiarò contraria
alla Scrittura, e non l'era: s'è dunque ingannato; tutti il concedono, ma lo stato delle
cognizioni d'allora non permetteva d'ammettere la nuova teoria del movimento della
terra, che non fu mai discussa avanti al tribunale come dottrina scientifica, bensì come
contraria al senso tradizionale delle sacre scritture. Per ciò al principio del <span class="scp">XVII</span> secolo
il tribunale la condanna: nel secolo <span class="scp">XIX</span> il tribunale stesso l'adotterebbe, senza perciò
modificare i principj sui quali appoggiavasi la sentenza. Fra le due epoche è cangiato
non un principio teologico, ma un fatto scientifico, cioè che la teoria di Copernico oggi
non è un'improbabilità scientifica, ma una verità constatata dalla scienza. Il decreto
del 1616 fu un semplice provedimento di prudenza, perchè non ne soffrisse la verità
cattolica: <i>ne in perniciem catholicæ veritatis serpat.</i> Questo è il motivo: e a tal riguardo
è notevole la differenza fra le espressioni de' consultori e quelle del decreto della
Congregazione. I consultori decretano insensata, assurda, eretica quell'opinione: la Congregazione
ommette tutti quegli epiteti, e si limita a dichiararla falsa e contraria alla
Scrittura. Nella stessa censura de' consultori, la prima opinione è condannata senza riserva;
la seconda, cioè l'immobilità del sole, è detta solo erronea. Dunque anche dal
lato scientifico il tribunale è men colpevole che non si dica. Secondo Galileo, il sole non
aveva alcun movimento locale: oggi è dimostrato il contrario: e l'immobilità del
sole è proposizione assurda in cosmografia. Che conchiuderne, se non che la dottrina
del moto della terra era ben lontana dall'essere scientificamente stabilita? e come rimproverare,
non ad una commissione scientifica, ma ad un tribunale ecclesiastico, di
non averla immediatamente adottata, modificando l'interpretazione secolare d'un testo
della sacra scrittura?» (pag. 100)
</p>

<p>
Ivi sono moltiplicate le prove del rispetto e della benevolenza de' Romani e dei papi
verso Galileo, e dell'assurdità della tortura inflittagli, sulla quale l'ostilissimo Libri non
sa addurre altra prova se non che «essa era talmente abituale, che non si prese neppure
la fatica d'accennarla». Il qual Libri adduce pure che i manuscritti di Galileo furono
saccheggiati e dispersi dai famigli del Sant'Offizio, e la più parte perì, e che poco
<span class="pagenum" id="Page_735">[735]</span>
mancò non si gettasse in una fogna il cadavere di lui. È noto che il granduca Leopoldo
II fe fare l'edizione delle opere di Galileo, i cui manuscritti conservava nella
preziosissima sua Biblioteca Palatina.
</p>

<p>
Dall'esame del processo stesso risulta che fu una precauzione per lo meno inutile
quella di monsignor Marini di non pubblicarlo integralmente. Ivi sono testualmente
queste parole di Galileo: «Per maggior conformazione del non aver nè tenuta nè
tener per vera la dannata opinion mia della mobilità della terra e stabilità del sole, se
mi sarà conceduta, sì come io desidero, abilità e tempo di poterne fare più chiara dimostrazione,
io sono accinto a farla; e l'occasione v'è opportunissima, attesochè nel
libro già pubblicato sono concordi gl'interlocutori di doversi, dopo certo tempo, trovar
ancor insieme per discorrere sopra diversi problemi naturali separati, della materia nei
loro congressi trattata. Con tale occasione dunque dovendo io soggiungere una o due
altre giornate, prometto di ripigliar gli argomenti già recati a favore della detta opinione,
falsa o dannata, e confutarli in quel più efficace modo che da Dio benedetto mi
verrà somministrato».
</p>

<p>
E altrove: «Già molto tempo avanti la determinazione della sacra Congregazione
dell'Indice, e prima che mi fosse fatto quel precetto, io stavo indifferente, ed avevo le
due opinioni di Tolomeo e di Copernico per disputabili, perchè e l'una e l'altra poteva
esser vera in natura. Ma dopo la determinazione sopradetta, assicurato della prudenza
de' superiori, cessò in me ogni ambiguità, e tenni, siccome tengo ancora, per verissima
ed indubitata l'opinione di Tolomeo, cioè la stabilità della terra e la mobilità del sole».
</p>

<p>
Qui soggiungerò che sta nell'Archivio di Firenze una cronaca del Settimanni, dove
quasi giorno per giorno son notati gli avvenimenti. Il cronista è avversissimo agli ecclesiastici:
pure non fa cenno di brutali trattamenti a Galileo. Scrive: «A dì X febbrajo
1632 (stile toscano) giovedì giunse in Roma G. Galilei, celebre astronomo fiorentino,
chiamato dalla Congregazione del Sant'Uffizio, e fu arrestato nel palazzo del serenissimo
granduca, situato alla Trinità de' Monti, dove abitava l'ambasciadore fiorentino. — Dicembre
1633. Il dottissimo matematico G. Galilei, dopo essere stato circa mesi 5
a disposizione del Sant'Uffizio di Roma, arrestato nel palazzo dell'ambasciadore fiorentino,
ed aver abjurato l'opinione di Copernico circa il sistema del mondo, e di poi per
ordine del medesimo Sant'Uffizio essere stato circa altri mesi cinque insieme nell'abitazione
di monsignor arcivescovo Piccolomini, essendogli stata data libertà di star in
campagna, ritirossi alla sua villa di Bellosguardo».
</p>

<p>
Nel carteggio de' cardinali, in esso Archivio, filza <span class="scp">LXXXII</span>, sono lettere del cardinale
Federico Borromeo e del cardinale Orsino, che promettono al granduca ogni appoggio
al Galilei quando era citato a Roma.
</p>
</div>

<p>
Pag. 341, alla nota 17, aggiungi:
</p>

<div class="blockquote">
<p>
Sul Borro altre notizie si hanno nell'Archivio di Firenze, Strozziane, filza <span class="scp">CCXLIV</span>; e
filza <span class="scp">LXXIX</span> del tomo <span class="scp">XI</span> Segretaria Vecchia, coll'abjura di esso.
</p>
</div>

<p>
Pag. 344, linea 8, aggiungi:
</p>

<div class="blockquote">
<p>
In una storia della Val d'Aosta, che trovasi nella biblioteca del re a Torino,
vi sono lettere da cui appare che, sebbene non si volessero inquisitori,
pure, avendo Calvino diffusa l'eresia in quella valle, alcuni furono processati
dal vicario del vescovo Gazzino, e i convinti furono rimessi ai signori
pari e non pari, per metter ad esame la sentenza, senza che alcun inquisitore
vi avesse parte.
</p>

<p>
<span class="pagenum" id="Page_736">[736]</span>
Il 12 luglio 1529, Pietro Gazzini vescovo d'Aosta, ambasciadore a Roma,
scriveva al duca di Savoja d'aver esposto al papa che a Chambery s'era
tenuto un sinodo generale di prelati e abati sopra gli affari della religione,
e che lo pregavano di soccorrerli, attese le esorbitanze commesse
dai Luterani nelle valli di Savoja. Aggiunge che la Borgogna superiore e il
contado di Neuchâtel sono invasi da questa setta; che a Ginevra il vescovo
non osa più dimorare, nè vi si fece il quaresimale, e mangiasi carne i giorni
di magro, e leggonsi libri proibiti. Aosta e la Savoja sarebbero assolutamente
pervertite se il duca non v'avesse fatto decapitare dodici gentiluomini,
principali apostoli di queste dottrine. Malgrado ciò, non manca chi
diffonda quel veleno nei dominj del duca, benchè questi abbia, sotto pena
di ribellione e di morte, vietato parlarne. Costoro esclamano che il duca
non è re loro, e atteso i gravi tempi e le grosse spese della guerra, domandano
a gran voci si vendano i pochi beni che gli ecclesiastici ancor possedono,
e con tali maledette promesse fanno molti aderenti. Il vescovo conchiude
aver detto al Santo Padre quanto grandi servigi renda esso duca al
Santo Padre col perseguitare questa sètta, ed impedir che penetri in Italia.
Il papa gli rispose ringraziandolo; non poter mandare denaro, attesa la
ruina del suo tesoro, ma supplicava specialmente il duca di tener d'occhio
Ginevra, la cui perversione bisogna impedire a ogni costo.
</p>

<p>
Una lettera del dicembre 1535 riferisce gravi quistioni degli Aostani col
vescovo Gazzini che gli avea scomunicati. L'anno stesso troviamo quei
contorni agitati dalla guerra e dall'eresia di Calvino, e Ami Porral, deputato
di Ginevra e Basilea, scriveva: «Il duca ci dice d'aver molto a che
fare di là dai monti, in parte a cagione del vangelo, che si diffonde per
tutte le città. La cosa conviene che proceda, poichè essa viene da Dio, a
dispetto de' principi».
</p>

<p>
La medesima storia racconta come, uscente febbrajo 1536, Calvino penetrasse
nella valle, e si accostasse alla città, tenendosi nascosto nella cascina
di Bibiano, presso l'avvocato nobile Francesco Leonardo Vaudan.
Riuscì a pervertire alcuni, e sparse biglietti per esortare gli abitanti a
mettersi in libertà, e allearsi ai Cantoni svizzeri protestanti. Il pericolo
fu scongiurato con prediche e con processioni, alle quali assistevano col
popolo il vescovo Gazzini, il clero, il conte Renato d'Echalland, e le persone
più distinte, a piè nudi, coperti di sacco e di cenere: e fecero trattato
coi signori delle sette decurie nel Vallese di sostenersi a vicenda contro
ogni innovamento in fatto di religione o di fedeltà. Poi in assemblea generale
si fece divieto, a nome di sua altezza, sotto pena della vita di lanciar
qualsiasi proposizione contraria al sovrano o alla religione.
</p>

<p>
Gli aderenti a Calvino fuggirono, passando a guado il torrente Buttier
sotto Cluselino, donde recaronsi nel Vallay per le montagne di Valpelina.
I tre Stati raccolti in assemblea, a mani alzate fecero una pubblica professione
<span class="pagenum" id="Page_737">[737]</span>
di fede, e solenne giuramento di vivere e morire nella religione cattolica,
e stabilirono una processione il giorno della Circoncisione e la terza
festa di Pasqua e di Pentecoste, cui assisteva tutta la città, oltre erigere in
mezzo alla città una grossa croce di pietra: tutti gli abitanti mettessero sulla
loro porta il nome di Gesù.
</p>
</div>

<p>
Pag. 344, linea 14, aggiungi in nota:
</p>

<div class="blockquote">
<p>
Nella lista de' pastori, inviati a chiese straniere dalla compagnia de' pastori di Ginevra
dal 1555 al 1566, trovo nel 1555 mandato a Aunis e Saintonge Filippo Parnasso
piemontese: e mandati in Piemonte Giovanni Vineannes il 22 giugno 1556: Giovanni
Lanvergeat l'ottobre 1556: Alberto d'Albigeois il 27 settembre 1556: Giovanni Chambeli
il gennajo 1557: Gioffredo Varaglia di Cuneo nel 1557: Bacuot Pasquier il 14 settembre
1557: a Pragelato, Martino Tachart il 3 giugno 1558: a Torino, Cristoforo figlio del
medico di Vevey nel dicembre 1558.
</p>
</div>

<p>
Pag. 345, dopo la linea 17, aggiungasi:
</p>

<div class="blockquote">
<p>
Al 17 aprile 1582, Ugolino Martelli vescovo di Glandève, scriveva al
duca di Savoja d'un caso d'eresia avveratosi a Pogetto, e come v'avesse trovato
un tal Morin medico, che dieci o dodici anni prima n'era partito con
suo padre a causa di eresia, poi ripatriato, fece atto d'obbedienza alla Chiesa
davanti al governatore. Quanto agli uomini ei dice che tutto va bene, ma
in fondo alla coscienza dubita della sincerità di lui, onde lo circondò di
precauzioni affinchè non vendesse i beni paterni, di cui era stato rimesso in
possessione dopo l'abjura: e consiglia al duca di far in modo che non possa
ridurli a denaro, per poi andarsene e tornar al vomito.
</p>

<p>
Assicura che l'eresia, manifestatasi a Pogetto dodici anni fa, non vi ricomparve.
Bensì a Cigala i preti si lagnano che molti si confessano per
ottenere licenza di viaggiare, ma come l'ottennero, si scoprono eretici, e se
ne portano il denaro dei beni che in secreto vendettero. Egli suggerisce che
tali vendite siano annullate.
</p>

<p>
Ad Aghidone, alcuni fanno insolentemente professione d'eresia, ma essendo
povera gente, basterà farvi paura e darvi buone censure. Se però
persistessero, bisognerebbe toglier loro i figliuoli, e metterli in luogo sicuro.
</p>

<p>
Anche a Sero il male si diffuse tra le montagne, non per difetto delle
popolazioni, ma per volontà de' signori(1).
</p>

<p>
Il vescovo di Ventimiglia al 28 agosto 1572 annunziava al duca dolergli
che Maladorno fosse stato sciolto di prigione, mentre è complice delle <i>abominevoli
cose</i> operatesi poc'anzi: è sospetto d'aver abbattuto l'immagine di
santa Maddalena, e insudiciato i gradini dell'altare(2).
</p>
</div>

<div class="blockmin">
<p>
(1) Archivj del regno. Corrispondenza dei duchi di Savoja.
</p>

<p>
(2) <i>Ibid.</i>
</p>
</div>

<p>
<span class="pagenum" id="Page_738">[738]</span>
Pag. 370, alla nota 27, aggiungi:
</p>

<div class="blockquote">
<p>
È alle stampe l'istruzione che la Corte di Roma dava al padre Corona il 28 luglio
1621, mandandolo alla Corte di Torino e di Francia, specialmente per indurre ad un'impresa
sopra Ginevra, città che, non avendo territorio o dignità propria, nè merito guerresco
o scientifico, non ha ragione d'esistere indipendente; mentre è una sentina di
mali per l'Italia: e dovrebbe appartenere al duca di Savoja, <i>salvo jure episcopatus</i>.
Il duca aveva intenzione di occuparla, ma ne l'impedì la guerra, che esaurì i suoi
mezzi. Ora sarebbe propizio il momento, ma bisognerebbe far capo dell'impresa il papa,
acciocchè non si accusasse l'ambizione del duca di Savoja. A questo però conviene rivolgersi
prima, e se nicchiasse, andare al re di Francia; indotto il quale, certo il duca
non esiterebbe. Al re bisogna mostrare quanto il papa desideri il riacquisto di Sedan,
della Rochelle, di Oranges ecc., e sopratutto di Ginevra: non potersi dire ch'esso re
osteggi di buona fede gli Ugonotti se poi protegge Ginevra, ch'è la loro Roma: il
tempo essere a proposito, mentre Svizzeri e Grigioni sono occupati per la Valtellina:
nè si può temere dell'Inghilterra o dei Bernesi: Friburgo vedrebbe volentieri la vicina
Ginevra restituita ai Cattolici: tanto più l'arciduca Alberto per l'Alsazia e il Tirolo:
l'imperatore godrebbe degl'incrementi d'un vicario dell'impero: i principi italiani non
v'hanno interesse, e il re di Spagna si sovverrà di quanto Filippo II fece per servire a
tal uopo il duca di Savoja. Anche i Bernesi vedrebbero Ginevra più volontieri nelle
mani di questo che non del re di Francia, il quale potrebbero essi temere se ne valesse
per metter la briglia alla Svizzera e alla Savoja.
</p>
</div>

<p>
Pag. 370, alla nota 28, aggiungi:
</p>

<div class="blockquote">
<p>
Beza (nel <i>Réveille-matin des Français</i>. Introduction, p. 12), oppone a Carlo IX la
tolleranza di Emanuele Filiberto. <i>Vous pourriez imiter l'exemple de monseigneur de
Savoie, tout aussi catholique que vous, et qui entretient les pasteurs et ministres de
notre réligion aux dépens des trop gras révenus des trois baillages de Thonon, Gex et
Ternier, où il ne souffre nullement d'être dit une seule méchante petite messe basse:
étant au reste si bien obéi d'eux, qu'il n'a nuls de ses sujets desquels il se puisse mieux
assurer que de ceux-ci et de ceux de val d'Angrogne, auxquels il donne presque une
semblable liberté.</i>
</p>

<p>
Pure nel 1568 l'avvocato generale della Savoja significò ai pastori protestanti il divieto
di combattere o riprendere ne' loro sermoni la religione romana, attestando che
l'eresia sarebbe bentosto estirpata (<span class="smcap">Clapared</span> et <span class="smcap">Noeff</span>, <i>Hist. du pays de Gex</i>). L'Ordine
de' santi Maurizio e Lazzaro fu istituito o riordinato per proteggere la religione
cattolica, e Gregorio XIII nel 1575 lo arricchiva de' beni ecclesiastici de' baliaggi occupati
dai Protestanti, soggiungendo che «quando gli abitanti di que' paesi venissero alla
luce del vero, i loro vescovi stabilirebbero bastanti parrocchie, prendendo all'uopo sui
beni ceduti ai cavalieri di san Maurizio e Lazzaro una rendita di cinquanta ducati
per cura».
</p>
</div>

<p>
Pag. 440, alla linea 2, aggiungi:
</p>

<div class="blockquote">
<p>
Nel 1765 fece erigere una real giunta di giurisdizione per difesa dei diritti
della sovranità «che sono quei soli raggi che rendono luminosa la
corona», e dovea soprattutto badare che i vescovi non avessero alcun secolare
nei loro tribunali, non stamperia propria: non affiggessero carte
senza licenza del Governo; non traessero laici al loro Foro; non pubblicassero
atti procedenti da Roma senza il beneplacito di essa giunta:
<span class="pagenum" id="Page_739">[739]</span>
questa accettasse i reclami contro le curie ecclesiastiche; potesse chiedere
ai corpi ecclesiastici le fondiarie e informarsi de' loro beni e dell'uso che
ne faceano; invigilasse sui conventi e i monasteri e le loro adunanze; restringesse
le doti e le spese che si faceano per monache; potesse commentare
le opere; traesse al Foro civile le cause per decime, nè all'ecclesiastico
lasciasse portare causa alcuna dal giudice civile senza suo ordine: procurasse
diminuir il numero de' cherici; e in tutto procedesse senza formalità di
giudizj, ma in via economica.
</p>

<p>
Francesco III ecc.
</p>
</div>

<p>
Pag. 468, alla linea 5, aggiungi in nota:
</p>

<div class="blockquote">
<p>
Il padre Viatore da Coccaglio ci ricorda Paolo Lorenzini di Scapezzano nel ducato
d'Urbino, che fatto claustrale, ne uscì, abbracciò la religione evangelica a Poschiavo;
malato parve convertirsi, ma poi rinnegò, e scrisse in favore de' Protestanti, cercò
apostolare a Bormio, e per difendersi pubblicò <i>Brevi schiarimenti della solenne concio-abjura
di Paolo Lorenzini professore di sacra teologia, ottenebrata dalle dilucidazioni
di frà Viatore da Coccaglio cappuccino: dedicato ai magnifici comuni di Bregallia,
delle due Engaddine, di Poschiavo, di Brusio, di Bivio</i>: Scoglio 1761. Con tono
violento, rinfiancato da continue citazioni bibliche, difende la propria abjura, sostenendo
che pastori della Chiesa sono quei soli che pascono la greggia colla parola lasciata
da Cristo; mentre è invenzione il papato, il cardinalato, il semplice presbiterato;
non altro riconoscere che il puro vangelo, e questo appunto egli professò nella sua
abjura fatta a Poschiavo. Così prosegue i suoi schiarimenti asserendo tutte le eresie
intorno alla messa, al papato, alle indulgenze, ai santi, al digiuno, alla distinzione
de' peccati in veniali e mortali.
</p>

<p>
Vanno sullo stesso andare i <i>Brevi avvertimenti sulla solenne concio-abjura di
Paolo Lorenzini ecc. dementati da frà Cherubino da Bogliaco cappuccino, dedicati
ai veri fedeli di Gesù Cristo.</i> Scoglio, Gadino.
</p>

<p>
<i>Breve disame della genealogia e integrità di Paolo Lorenzini ecc. denigrata da un
iniquo carteggio dei padri Viatore e Bonaventura da Coccaglio cappuccini.</i>
</p>
</div>

<p>
Pag. 471, lin. 18, aggiungi in nota:
</p>

<div class="blockquote">
<p>
L'Antifebronius dello Zaccaria fu riprodotto testè nel Cours compléte de théologie de
l'abbé Migne. T. <span class="scp">XXVII</span>.
</p>
</div>

<p>
Pag. 558, alla nota 6 sostituiscasi questa:
</p>

<div class="blockquote">
<p>
Di quella che chiamammo eresia politica fu il tipo Napoleone I. Il suo intento fu
sempre di dominare la Chiesa; e come disse a Sant'Elena, «rispettar le cose spirituali,
dominandole senza toccarle; volendo acconciarle ai suoi intenti politici, ma per
l'influenza delle cose temporali». Ma per l'inseparabilità loro, anche delle spirituali si
mescolò. Il diritto avuto pel concordato di nominar i vescovi, che un tempo la Chiesa
avea potuto cedere a principi religiosi, diveniva terribile stromento in mano del rappresentante
della rivoluzione francese; d'un libero pensatore. Il linguaggio verso il papa e i
prelati ne fu dapprincipio rispettoso; conoscendo l'importanza di restaurare l'autorità,
ripristinò la gerarchia, e nelle cerimonie i cardinali passavano avanti ai marescialli, i
vescovi ai generali, ma purchè obbedissero a' suoi decreti, assecondassero le sue mire:
il che per verità era men difficile, atteso il fascino della grandezza di lui, e dell'imperiosità
che non supponeva mai la possibilità d'un'opposizione. La nomina de' primi 60
<span class="pagenum" id="Page_740">[740]</span>
vescovi fu prudente, e diretta a conciliare i partiti, ma insieme a prepararsi vescovi
favorevoli per quando domanderebbe la già meditata corona. Dappoi fu sempre più interessata,
sebbene non mai scandalosa, cernendoli fra le persone avverse alla revoluzione,
devote a lui e alle istituzioni imperiali, fedeli alle libertà della Chiesa gallicana e di
famiglie aristocratiche, avendo potuto dire: «Non c'è che le persone di vecchia razza
che sappiano ben servire». Al principe Eugenio scriveva: «Fatemi conoscere chi sostituir
nelle sedi vacanti. Bisogna nominar de' preti che mi sian molto attaccati, non
cercar vecchj cardinali che all'occasione non mi seconderebbero» (17 febbrajo 1806).
E a Giuseppe re di Napoli: «Vi dirò schietto che non mi piace il proemio della
soppressione dei conventi. In ciò che riguarda la religione il linguaggio dev'essere
nello spirito della religione, e non in quello della filosofia. Qui sta la grand'arte di chi
governa. Il preambolo doveva essere in istile da frate. Gli uomini sopportano meglio
il male quando non vi si unisca l'insulto. Del resto sapete che non amo i frati, giacchè
li distruggo da per tutto» (14 aprile 1807). E ad Elisa: «Non esigete giuramento dai
preti. Non riesce che a far nascere delle difficoltà. Tirate dritto, e sopprimete i conventi»
(17 maggio 1806). E poco dopo: «Il Breve del papa non importa un fico sinchè
resta in man vostra. Non perdete un momento per incamerar tutti i beni de' conventi.
Non badate ad alcun dogma. Pigliate i beni de' frati, e lasciate correr il resto» (24
maggio).
</p>

<p>
Frequenti nasceano le occasioni di <i>Te Deum</i>, accompagnati da pastorali dove i vescovi
esaltavano il presente ordine, e, ispirati dal ministero, lanciavano qualche motto contro
gli scismatici Russi, gli eretici Inglesi, le persecuzioni che i cattolici soffrivano in Irlanda:
non doveano mai mancar le lodi al restaurator della Chiesa, e venivano rimproveri
se fossero scarse. Introdusse di far leggere nelle chiese i bullettini dell'esercito,
ma poi gli parve che con ciò si desse ai preti un'ingerenza nelle cose politiche, ch'ei
non voleva. Da ciò il volere che i preti non potessero salire a gradi nel ministero dei
culti senza aver laurea dall'università (30 luglio 1806), la quale potrebbe ricusarla
«a chi fosse conosciuto per idee oltramontane, pericolose all'autorità». Che se anche
semplici curati dessero segno d'indipendenza, faceali mettere prima in conventi, poi
in prigioni; e quelle di Vincennes, di Santa Margherita, di Fenestrelle, d'Ivrea furono
piene di sacerdoti, non processati, non condannati, che o morirono, o furono liberati
alla caduta di lui, senza sapere il perchè fossero stati presi. Ciò in appresso, ma fin dal
principio lagnavasi altamente delle sofisticherie di Pio VII, e assicurava che con ciò
portava la ruina della religione. Minacciava che la Francia fosse per divenir protestante,
e al nunzio Caprara rimproverando qualche opposizione, diceva: «Non è più il
tempo che i preti faceano miracoli. Richiamate quel tempo, ed io vi lascio tutto. Nelle
circostanze presenti, dovete lasciar fare ogni cosa a me, prestandomi appoggio fin dove
la religione lo consente. Le differenze nostre han fatto nascere fra gl'increduli e gli
atei l'idea di gettarsi nel protestantismo, che, dicono, non porta discussioni, e i cui capi
fanno ogni opera per trarre il mondo in questa via».
</p>

<p>
Volle anche procacciarsi il monopolio della parola, e a Portalis, ministro de' culti, il
quale avea messo il molto suo ingegno a tutto servizio di lui, scriveva di abolir tutti i
giornali religiosi, e ridurli a un solo <i>Giornale dei Curati</i>: eppur si sbigottiva quando
questo contenesse alcuna cosa avversa alle libertà gallicane. Non è da tacere che, fin
dai primi tempi, ma viepiù in appresso, falsificava o alterava i documenti emanati dalla
santa sede nel riprodurli sul <i>Moniteur</i> o nel tradurli, nè esitava di darvi interpretazioni
e ispiegazioni fallaci.
</p>

<p>
Intanto egli s'intrigava di cose strettamente religiose, come la festa del 15 agosto, per
la quale fe comparire un san Napoleone, fin allora ignoto al calendario francese, e che
doveva escluder la memoria dell'Assunta. Era una nuova occasione ai vescovi di far
<span class="pagenum" id="Page_741">[741]</span>
elogi all'imperatore, e pur troppo vi strabbondarono in frasi, che ormai non sono che
de' giornalisti.
</p>

<p>
Volle anche farsi definitore dogmatico nel famoso catechismo. Già negli articoli organici
soggiunti al concordato, aveva imposto non vi sarebbe che una sola liturgia, un
solo catechismo per tutte le chiese di Francia. Roma, che ama l'unità, non disgradì
questa determinazione. Napoleone, non volendo allora cozzar subito col papa che l'avea
coronato, incaricò di stenderlo un teologo italiano, addetto alla legazione del cardinale
Caprara: ma avendolo fatto male, l'abate Emery suggeriva di prender il catechismo di
Bossuet, prelato pel quale Napoleone mostrava la più gran venerazione non per altro
se non perchè pareagli ligio a Luigi XIV. Nella spiegazione del quarto comandamento
del decalogo si era sempre stati contenti d'impor l'obbedienza in generale; e il catechismo
di Bossuet diceva: «Il quarto comandamento impone di rispettar tutti i superiori,
pastori, re, magistrati e altri», nè di più avea preteso l'imperioso Luigi XIV. Qui
bisognò far un intero capitolo sopra l'obbedienza dovuta ai principi, poi scendere in
particolare a Napoleone I (<i>Qui s'inserisca la nota</i> 6 di p. 558).
</p>

<p>
Il cardinale Caprara, allora legato pontifizio, non sapeva più contraddir nulla all'imperatore:
e sebbene, allorchè primamente ne fe motto, il cardinale Consalvi avesse apertamente
disapprovato il catechismo inviato a Roma, e detto che non si poteva imporlo
a tutti i vescovi, e tanto meno conveniva all'autorità secolare arrogarsi una facoltà,
da Gesù Cristo confidata solo alla Chiesa e al suo vicario, il Caprara tenne celata
tale disapprovazione, e il catechismo apparve come autorizzato dal nunzio nell'agosto
1806, benchè alcuni vescovi trovassero esorbitante la parte che l'imperatore si assumeva
nelle cose ecclesiastiche.
</p>
</div>

<p>
Pag. 568, linea 4 ultima, aggiungi:
</p>

<div class="blockquote">
<p>
Aggiungasi il Paciaudi, teatino torinese, bibliotecario di Parma e istigatore
o stromento del Dutillot nelle riforme religiose e nel perseguitare i
Gesuiti, che chiamava mercanzia pestifera. Giovan Battista Riga, avvocato
fiscale, scrisse sulle parole di Cristo <i>Regnum meum non est de hoc mundo</i>,
e per sostenere il matrimonio de' preti.
</p>
</div>

<p>
Pag. 601, linea 21, aggiungi:
</p>

<div class="blockquote">
<p>
«La rivoluzione non è che la guerra contro Cristo e contro Cesare... Non
equivoci, non incertezze o confuse dottrine semi-cattoliche, semi-cristiane,
semi-pontificali. Adori pure ciascuno in casa propria i suoi idoli, i suoi
penati: la religione della rivoluzione è quella che divinizza l'uomo, la sua
ragione, i suoi diritti, disconosciuti, insultati dalla Chiesa... L'Europa ha
intimato a Roma una guerra di religione, nè potremo avanzare d'un passo
senza rovesciare la croce». La stessa guerra egli vuole intentata ai principi,
perocchè «chi lavora pel re lavora per la ristaurazione della Chiesa: Cristo,
Cesare, il papa, l'imperatore, ecco le quattro pietre sepolcrali della libertà
italiana... Ultimo termine del progresso la legge agraria e l'irreligione, cioè
la progressiva propagazione della scienza che si sostituisca alle favole del
culto e alle contraddizioni fatali della metafisica» (<i>Della Federazione
Italiana</i>).
</p>
</div>

<p>
<span class="pagenum" id="Page_742">[742]</span>
Pag. 614, alla linea 11 ultima, mettasi in nota
</p>

<div class="blockquote">
<p>
(1) Avendo Buchez, nell'Européen, ottobre 1836, detto che Mazzini avea tolta da lui
l'idea della sua <i>Giovane Italia</i>, Mazzini negollo perchè Buchez ammetteva il dogma cristiano
e professava riverenza pel papato, mentre «la scuola ch'io cercava promuovere
respingeva fin dalle prime linee ogni dottrina di rivelazione esterna, e sopprimeva deliberatamente
fra gli uomini e Dio ogni sorgente intermedia di vero, che non fosse il
genio affratellalo colla virtù, ogni potere esistente in virtù d'un preteso diritto divino,
monarca o papa».
</p>

<p>
Più esplicitamente Mazzini spiegò gl'intenti della rivoluzione nell'ottobre 1867,
quando Garibaldi assaltava Roma. «Quando noi ripiglieremo Roma, sarà per dissolvere
il papato, e a vantaggio dell'umanità intera proclamare l'inviolabilità della coscienza,
che la Riforma del <span class="scp">XV</span> secolo acquistò solo per mezza Europa, e anche là ne' limiti della
Bibbia... Fa più di trent'anni, io scrissi che il papato e il cattolicesimo erano due lampade
estinte per mancanza d'olio, cioè del dogma di cui viveano. Il tempo confermò il
mio giudizio. A quest'ora il papato è un cadavere, che nulla può galvanizzare. È la
maschera inanimata d'una religione... Destituita da ogni sentimento del dovere, d'ogni
potenza di sagrifizio, d'ogni fede nel proprio destino, il papato perdette ogni fondamento
morale, e il suo fine, la sua sanzione, la sua fonte d'azione. Perciò spira. Ed è
un dovere di proclamarlo senza reticenze ipocrite, senza ambagi, senza fingere di riverir
ancora ciò che s'attacca, senza dividere il problema, invece di scioglierlo. Per
noi tutti, cui sta a cuore d'edificar la città dell'avvenire e concorrere al trionfo della
verità, è un dovere di guerreggiar il papato, non solo nel poter temporale, giacchè
questo non vi sarebbe modo di ricusarlo al rappresentante riconosciuto di Dio sulla
terra... Quei che osteggiano il principe di Roma, professando venerare il papa, ed
esser cattolici sinceri, sono convinti di contraddizione flagrante o d'ipocrisia. Quei
che pretendono ridur il problema a Chiesa libera in Stato libero, sono o stretti da sciagurata
timidità, o spogli d'ogni convinzione morale... Estinta che sia ogni credenza
nella vecchia sintesi, e stabilita la credenza in una sintesi nuova, lo Stato diverrà la
Chiesa... Lo Stato incarnerà in sè un principio religioso, e sarà il rappresentante della
legge morale nelle diverse manifestazioni della vita». Cioè lo Stato unirà in sè il potere
spirituale e il temporale, come quel papato, che ebbe «una missione sì grande e sì
santa, che che ne dicano oggi i fanatici della ribellione, falsando la storia, e calunniando
nel passato il cuore e lo spirito dell'umanità».
</p>
</div>
</div>

<div class="alfabetico">
<p>
<span class="pagenum" id="Page_743">[743]</span>
</p>

<h2><a id="indicealf"></a>
INDICE ALFABETICO
</h2>

<p>
Accademia di Vicenza, III, 156.
<span class="sezalf">— di Modena, II, 155.</span>
<span class="sezalf">— di San Geminiano, II, 438.</span>
</p>

<p>
Achilli, III, 575.
</p>

<p>
Aconzio Jacobo, III, 82.
</p>

<p>
Adriano VI, I, 355.
</p>

<p>
Agostino Trionfo, I, 161.
</p>

<p>
Agostino (S.), sua dottrina sulla Grazia, III, 374.
</p>

<p>
Alacoque Margherita, III, 464.
</p>

<p>
Albani Giovanni Girolamo, II, 341.
</p>

<p>
Alberto Pio, I, 342.
</p>

<p>
Albigesi, I, 105.
</p>

<p>
Alciato Gian Paolo, II, 483.
</p>

<p>
Aleandro, I, 307, 345; II, 257.
</p>

<p>
Alessandro VI, I, 222.
</p>

<p>
Alessandro VII, III, 314, 364.
</p>

<p>
Alfieri, III, 408.
</p>

<p>
Altoviti, III, 208.
</p>

<p>
Ammirato III, 120.
</p>

<p>
Anagrammi, III, 301.
</p>

<p>
Antitrinitarj, I, 39; II, 481.
<span class="sezalf">— in Valtellina, III, 216.</span>
</p>

<p>
Aonio Paleario, <i>vedi</i> Paleario
</p>

<p>
Aosta (val di), III, 735.
</p>

<p>
Apologisti (primi), I, 20, 38.
<span class="sezalf">— contro i protestanti, I, 306-327;</span>
<span class="sezalf">— odierni, III, 647.</span>
</p>

<p>
Appia Paolo, III, 353, 582.
</p>

<p>
Ariani, I, 39.
</p>

<p>
Archinti, vescovo, III, 236.
</p>

<p>
Aretino Pietro, I, 394; II, 9, 33.
</p>

<p>
Arnaldo da Brescia, I, 61; III, 690.
</p>

<p>
Asselineau, III, 181.
</p>

<p>
Assonico, III, 151.
</p>

<p>
Astorini Elia, III, 63.
</p>

<p>
Astrologia, II, 369.
</p>

<p>
Aurora, III, 390.
</p>

<p>
Ausonia (Società), III, 614.
</p>

<p>
Ausonio Franchi, III, 600.
</p>

<p>
Autorità della Chiesa, I, 18, 332.
</p>

<p>
Autorità pontifizia, II, 255.
</p>

<p>
Autorità ed esame, I, 312.
</p>

<p>
Averroè, I, 173; III, 145;
  e san Tommaso, I, 101.
</p>

<p>
Avignone, III, 356.
</p>

<p>
Bacone, III, 322.
</p>

<p>
Bajo, III, 376.
</p>

<p>
Ballerini, fratelli, III, 469.
</p>

<p>
Balsamo detto Cagliostro, III, 399.
</p>

<p>
Barbaro Daniele, II, 246.
</p>

<p>
Barletta, I, 207.
</p>

<p>
Barnabiti, II, 294.
</p>

<p>
Baronio, II, 284; III, 718.
</p>

<p>
Barozzi, III, 142.
</p>

<p>
Bartolomeo (frà) di Venezia, III, 131.
</p>

<p>
Basilea, III, 82.
</p>

<p>
Beccaria, III, 84, 88.
</p>

<p>
Bedell, III, 182.
</p>

<p>
Bellarmino, III, 121, 330.
</p>

<p>
Bembo, II, 32;
  sue allusioni gentilesche, I, 189.
</p>

<p>
Benedetto (S.), I, 29.
</p>

<p>
Benedetto XIII, III, 441.
</p>

<p>
Benedetto XIV, III, 443.
</p>

<p>
Benefizj accumulati, I, 202.
</p>

<p>
Benefizio della morte di Cristo, I, 380.
<span class="sezalf">— suo autore, II, 454.</span>
</p>

<p>
Belluno, suoi eretici, III, 161.
</p>

<p>
Beni ecclesiastici, I, 325.
</p>

<p>
Benvoglienti, II, 451.
</p>

<p>
Bergamo, suoi eretici, III, 136, 151.
</p>

<p>
Bergantini, III, 206.
</p>

<p>
Bernetti, III, 560.
</p>

<p>
Berni, I, 398.
</p>

<p>
Berti Gian Lorenzo, III, 468.
</p>

<p>
Bertini, III, 645.
</p>

<p>
Betti Francesco, III, 82.
</p>

<p>
Biandrata Giorgio, II, 486.
</p>

<p>
Bibiena, I, 251.
</p>

<p>
<span class="pagenum" id="Page_744">[744]</span>
Bibbia, libera interpretazione di essa, I, 289; III, 303;
  suoi volgarizzamenti, I, 287;
  lavori antichi su di essa, I, 290.
</p>

<p>
Bibbia, sua autorità, II, 253.
<span class="sezalf">— clementina, 283.</span>
</p>

<p>
Boccalini, III, 205, 325.
</p>

<p>
Bodino, II, 380.
</p>

<p>
Bolgeni, III, 485.
</p>

<p>
Bolla <i>in Cœna Domini</i>, III, 113, 118.
<span class="sezalf">— <i>Quanta cura</i>, III, 650.</span>
<span class="sezalf">— <i>Auctorem fidei</i>, III, 479.</span>
</p>

<p>
Bollario, II, 284.
</p>

<p>
Bolle contro gli streghi, II, 385.
</p>

<p>
Bonafede, III, 411.
</p>

<p>
Bonavino, III, 600.
</p>

<p>
Bonfadio, II, 424: III, 149.
</p>

<p>
Bonifazio VIII, I, 139.
</p>

<p>
Bonomo, II, 291.
</p>

<p>
Borri G. Francesco, III, 329.
</p>

<p>
Borromeo Carlo (S.), II, 237, 289; III, 37, 89, 227, 370.
<span class="sezalf">— Opinione sua sugli streghi, 387.</span>
</p>

<p>
Borromeo Federico, III, 91, 117.
</p>

<p>
Borrone Broccardo, III, 229.
</p>

<p>
Bossuet, III, 203, 350, 364.
</p>

<p>
Bottero, III, 120.
</p>

<p>
Brescia, suoi eretici, III, 149.
<span class="sezalf">— nel secolo passato, III, 466.</span>
</p>

<p>
Broccardo, III, 141.
</p>

<p>
Bruccioli Antonio, II, 436.
</p>

<p>
Bruno Giordano, III, 53, 301, 319, 321, 726.
</p>

<p>
Buonaparte in Italia, III, 516.
</p>

<p>
Burlamacchi, II, 468.
</p>

<p>
Cabalisti, I, 370.
</p>

<p>
Cagliostro, III, 399.
</p>

<p>
Calandrino, III, 236.
</p>

<p>
Calderini, III, 149.
</p>

<p>
Calendario riformato, III, 6.
</p>

<p>
Calvinismo in Francia, III, 13.
</p>

<p>
Calvino, I, 319.
<span class="sezalf">— a Ferrara, II, 90.</span>
<span class="sezalf">— sua intolleranza, II, 97.</span>
<span class="sezalf">— e Sadoleto, II, 152.</span>
</p>

<p>
Campeggi, II, 345; III, 705.
</p>

<p>
Canton Ticino, III, 84.
</p>

<p>
Campanella, III, 64, 322.
</p>

<p>
Cappuccini, II, 293.
</p>

<p>
Caraccioli Luigi Antonio, III, 387.
</p>

<p>
Caracciolo Antonio, storico dell'inquisizione, II, 347, 455;
  III, 27.
</p>

<p>
Caracciolo Giovanni Antonio, III, 12.
</p>

<p>
Caracciolo Galeazzo, II, 79; III, 715.
</p>

<p>
Caracciolo Giovanni perseguita i Valdesi, III, 354.
</p>

<p>
Caraffa cardinale, II, 12.
</p>

<p>
Carboneria, III, 609.
</p>

<p>
Cardano Girolamo, II, 37, III, 47.
</p>

<p>
Carlo V, I, 356; II, 232.
<span class="sezalf">— sua coronazione, I, 367.</span>
<span class="sezalf">— sua fine, II, 324.</span>
</p>

<p>
Carlo Emanuele, III, 360.
</p>

<p>
Carnesecchi, II, 172, 422; III, 161.
</p>

<p>
Cano Melchior, III, 112.
</p>

<p>
Caro, lite col Castelvetro, II, 155.
<span class="sezalf">— Giudizio del Balzac, II, 199.</span>
</p>

<p>
Carpzovio confuta i Socciniani, II, 490.
</p>

<p>
Carranza, II, 325.
</p>

<p>
Cartesio, III, 317.
</p>

<p>
Casa di Savoja, suoi intenti, III, 421.
</p>

<p>
Caspano, III, 215.
</p>

<p>
Castalion, III, 254.
</p>

<p>
Castelvetro, II, 135 e seg.: III, 718.
<span class="sezalf">— sue liti col Caro, II, 167, e processo, 168.</span>
</p>

<p>
Casti Giovanni Battista, III, 493.
</p>

<p>
Catechismo, II, 282.
</p>

<p>
Catechismo di Napoleone, III, 523, 558.
<span class="sezalf">— di Garibaldi, III, 633.</span>
</p>

<p>
Caterina De Medici, II,76; III, 11.
</p>

<p>
Caterina da Siena, II, 30.
</p>

<p>
Caterino Politi, I, 339; II, 59.
</p>

<p>
Cavalieri Bonaventura, III, 312.
</p>

<p>
Cavour, III, 564, 573, 615.
</p>

<p>
Cecco d'Ascoli, I, 149.
</p>

<p>
Celestino V, I, 139.
</p>

<p>
Celsi Mino, II, 463; III, 224.
</p>

<p>
Censura de' libri, I, 245; II, 277.
<span class="sezalf">— a Venezia, III, 143.</span>
</p>

<p>
Cellario Francesco, III, 226.
</p>

<p>
Citolini, III, 149.
</p>

<p>
Cittadini Celso, III, 342.
</p>

<p>
Chateaubriand, III, 526.
</p>

<p>
Chiavenna, III, 214.
</p>

<p>
Chiesa, sua fondazione e stabilimento, I, 15.
<span class="sezalf">— sua definizione, II, 271.</span>
<span class="sezalf">— e impero, I, 47, 51, 56, 68.</span>
<span class="sezalf">— e Stato, III, 125, 315.</span>
</p>

<p>
Chiesa libera in libero Stato, III, 539.
</p>

<p>
Cherici regolari. II, 12, 294.
</p>

<p>
Chieccarelli, II, 360.
</p>

<p>
Classici autori tollerati, II, 285.
</p>

<p>
Clemente VII, I, 362.
</p>

<p>
Clemente VIII, III, 52.
</p>

<p>
Clemente XI, III, 441.
</p>

<p>
Clemente XII, III, 442.
</p>

<p>
Clemente XIV, III, 445.
</p>

<p>
Clero primitivo, I, 26.
<span class="sezalf">— sua autorità civile, I, 46, 334.</span>
</p>

<p>
Commendone, I, 352; II, 66, 239, 488.
</p>

<p>
Comunione, II, 270.
</p>

<p>
Como, suoi eretici, III, 48.
</p>

<p>
Colloquio di Poissy, II, 76.
</p>

<p>
<span class="pagenum" id="Page_745">[745]</span>
Colonna, <i>vedi</i> Vittoria Colonna.
</p>

<p>
Concilj, II, 231.
</p>

<p>
Concilio primo, I, 40.
<span class="sezalf">— di Costanza, I, 165.</span>
<span class="sezalf">— di Basilea, I, 166.</span>
<span class="sezalf">— di Firenze. I, 467, 295.</span>
<span class="sezalf">— di Pisa, I, 243.</span>
<span class="sezalf">— di Laterano V, I, 243.</span>
<span class="sezalf">— di Trento, suoi preludj, I, 371; II, 234.</span>
    <span class="sez">— sue difficoltà, 242, 260; sue decisioni, 248; è chiuso, 256; suoi narratori, 263.</span>
     <span class="sez">—  relazioni toscane, II, 441.</span>
</p>

<p>
Concilio di Pistoja, III, 473.
<span class="sezalf">— di Parigi, III, 522.</span>
</p>

<p>
Concilio Novemvirale, II, 7.
</p>

<p>
Concina, III, 379.
</p>

<p>
Concini, II, 391.
</p>

<p>
Concordati, III, 123.
<span class="sezalf">— loro natura. III, 563.</span>
</p>

<p>
Concordato colla Francia, III, 518.
<span class="sezalf">— con altre potenze, 523.</span>
<span class="sezalf">— coll'Austria, 525.</span>
</p>

<p>
Concubinarj lombardi, I, 55.
</p>

<p>
Confessione retica, III, 219.
</p>

<p>
Confessione dei Valdesi, III, 352.
</p>

<p>
Congiura del Campanella, III, 68.
</p>

<p>
Congregazioni romane, III, 9.
</p>

<p>
Contarini, I, 314, 338; II, 71, 79, 258, 269.
</p>

<p>
Contarini Niccolò, III, 202.
</p>

<p>
Controversie odierne, I, 328; III, 569.
</p>

<p>
Conversioni, III, 295, 312.
</p>

<p>
Cortese Gregorio, II, 148, 165.
</p>

<p>
Cosimo I De Medici, II, 25, 418.
</p>

<p>
Costituzione civile del clero francese, III, 480.
</p>

<p>
Cremona, suoi eretici, III, 49.
</p>

<p>
Cremonino, III, 145, 302.
</p>

<p>
Cristo. Sua missione, I, 16.
</p>

<p>
Cristianesimo. Sua diffusione, I, 23.
<span class="sezalf">— Suoi effetti morali e sociali, I, 24.</span>
</p>

<p>
Crociate, I, 60.
<span class="sezalf">— contro gli Albigesi, I, 105.</span>
</p>

<p>
Crudeli Tommaso, III, 433.
</p>

<p>
Culto nei primi tempi, I, 25.
<span class="sezalf">— dei Santi, III, 453.</span>
</p>

<p>
Curione Celio, II, 102, 129, 137, 204.
</p>

<p>
Cuor di Gesù, III, 454.
</p>

<p>
Cusa (Nicolò da), III, 278.
</p>

<p>
Da Porto, II, 155, 163, 165, 169.
</p>

<p>
Dante eretico, I, 145; III, 699.
<span class="sezalf">— e Bonifazio VIII, I, 143.</span>
<span class="sezalf">— sua ortodossia, 149.</span>
</p>

<p>
Davanzati, II, 305.
</p>

<p>
Davila Caterino, III, 16.
</p>

<p>
Decretali false, I, 59; III, 112.
</p>

<p>
De Dominis, III, 190, 207, 325.
</p>

<p>
D'Este Ippolito, II, 264.
</p>

<p>
Della Casa, II, 116, 133; III, 132.
</p>

<p>
Della Porta Egidio, I, 391.
</p>

<p>
Della Porta Giambattista, II, 374.
</p>

<p>
De Maistre, III, 525.
</p>

<p>
Democrazia favorita dai teologi cattolici, II, 17.
</p>

<p>
Demonio. Suo culto, II, 393.
</p>

<p>
De Poggi, III, 558.
</p>

<p>
De Porta, III, 253.
</p>

<p>
Deposizione dei re, III, 127.
</p>

<p>
De Potter, III, 460.
</p>

<p>
Devozione, III, 462.
</p>

<p>
Devozioni in Siena, II, 34.
</p>

<p>
Diodati, II, 474, 480; III, 182, 183.
</p>

<p>
Dolcino (frà), I, 133; III, 699.
</p>

<p>
Döllinger, III, 567.
</p>

<p>
Domenicani, I, 92.
</p>

<p>
Domenichi Lodovico, II, 435.
</p>

<p>
Dominio temporale, I, 46, 157; III, 543, 730.
</p>

<p>
Donazione di Pepino, I, 50.
</p>

<p>
Doni Anton Francesco, II, 435.
</p>

<p>
Duchi di Savoja attentano alla libertà di Ginevra, III, 93, 98.
<span class="sezalf">— perseguitano i Valdesi, III, 357.</span>
<span class="sezalf">— loro aspirazioni e politica, III, 343.</span>
</p>

<p>
Dutillot, III, 439.
</p>

<p>
Duplessis-Mornay, III, 182, 200.
</p>

<p>
Egidiane istituzioni, I, 157.
</p>

<p>
Eglino Tobia, III, 222.
</p>

<p>
Einsiedlen, III, 257.
</p>

<p>
Emanuele Filiberto, III, 358, 738.
</p>

<p>
Enciclopedia, III, 386;
  italiana, 412.
</p>

<p>
Engadina. Il Vergerio vi predica, II, 127.
</p>

<p>
Enoch, II, 270.
</p>

<p>
Enrico IV, III, 17, 24.
<span class="sezalf">— e Venezia, III, 185.</span>
</p>

<p>
Erasmo, I, 243, 261.
</p>

<p>
Eresia demoniaca, II, 364.
<span class="sezalf">— politica, III, 516, 739.</span>
<span class="sezalf">— scientifica e letteraria, I, 171.</span>
<span class="sezalf">— luterana; I, 274.</span>
</p>

<p>
Eresie de' primi secoli, I, 37.
<span class="sezalf">— Leggi civili contro di esse, I, 104.</span>
</p>

<p>
Esame ed autorità, I, 312.
</p>

<p>
Esegesi, fin dove si stende, I, 294, 313.
</p>

<p>
Evangelio eterno, I, 121; III, 332, 796.
<span class="sezalf">— di san Giovanni, III, 629.</span>
</p>

<p>
Evangelici odierni, III, 572.
</p>

<p>
Fannio, II, 344.
</p>

<p>
Fatinelli, II, 475.
</p>

<p>
Febronio, III, 432.
</p>

<p>
Fede e ragione, I, 17, 21.
</p>

<p>
<span class="pagenum" id="Page_746">[746]</span>
Fede e scienza, III, 284.
</p>

<p>
Federico Barbarossa, I, 236.
</p>

<p>
Federico II, I, 64, 117.
</p>

<p>
Feolini, III, 558.
</p>

<p>
Ferrara. Sua prosperità, II, 88;
  suoi eretici, II, 90.
</p>

<p>
Ferrari, III, 100, 600, 741.
</p>

<p>
Ficino, I, 179, II, 375.
</p>

<p>
Filippo II, II, 322.
</p>

<p>
Filosofia e teologia, III, 284.
</p>

<p>
Filosofia, definita da Pio IX, III, 629.
<span class="sezalf">— della Storia, III, 646.</span>
</p>

<p>
Filosofismo francese, III, 384.
</p>

<p>
Fiordibello Antonio, II, 154.
</p>

<p>
Fiorentini, loro religiosità, II, 416.
</p>

<p>
Flacio Matteo, III, 161.
</p>

<p>
Flagellanti, I, 163.
</p>

<p>
Flaminio Marcantonio, I, 399; III, 26, 706.
</p>

<p>
Folengo, III, 48.
</p>

<p>
Foscarari Egidio, II, 192.
</p>

<p>
Framassoni, <i>vedi</i> Massoneria.
</p>

<p>
Francescani, I, 90, 205.
</p>

<p>
Francesco (S.), I, 90.
</p>

<p>
Francesco (S.) di Sales, III, 359.
</p>

<p>
Francesco I, II, 233.
<span class="sezalf">— perseguita gli eretici, II, 87.</span>
</p>

<p>
Francia (I riformati in), III, 10.
</p>

<p>
Frati, <i>vedi</i> Monaci.
</p>

<p>
Fraticelli, I, 123; III, 697.
</p>

<p>
Friuli, suoi eretici, III, 160.
</p>

<p>
Fuentes (forte di), III, 232.
</p>

<p>
Fulgenzio (frà) Micanzio, III, 181.
</p>

<p>
Gaetano (S.), II, 11; III, 17.
</p>

<p>
Gaetano (conte) di Ruggero, II, 391.
</p>

<p>
Galiani, III, 387.
</p>

<p>
Galileo, III, 275, 317, 794.
</p>

<p>
Gallicanismo, III, 380.
</p>

<p>
Garibaldi, III, 619.
</p>

<p>
Gavazzi, III, 580, 591.
</p>

<p>
Gentile Valentino, II, 482.
</p>

<p>
Gentile Alberico, III, 120.
</p>

<p>
Gerarchia ecclesiastica, I, 26, 337.
</p>

<p>
Gerdil, III, 412.
</p>

<p>
Gesuati, II, 64.
</p>

<p>
Gesuiti, II, 14.
<span class="sezalf">— tacciati di lassismo, III, 377.</span>
<span class="sezalf">— aboliti, III, 442.</span>
</p>

<p>
Gesuita moderno, III, 535.
</p>

<p>
Ghibellini e Guelfi, I, 163.
</p>

<p>
Ghirardini, III, 101.
</p>

<p>
Ghislieri Michele, II, 340; III 48, 405.
</p>

<p>
Giannone, II, 359; III, 76, 424.
</p>

<p>
Giansenisti, III, 377, 468.
</p>

<p>
Ginevra, III, 92, 625, 626, 738.
</p>

<p>
Gioachimo (abate), I, 121; III, 382, 695, 696.
</p>

<p>
Gioberti, III, 268, 526, 533, 593, 703.
</p>

<p>
Giornali, III, 648.
</p>

<p>
Giulio II, I, 240, 260.
</p>

<p>
Giovane Italia, III, 613.
</p>

<p>
Giulio III, II, 21, 241.
</p>

<p>
Giulio da Milano, III, 213.
</p>

<p>
Giunti stampatori, II, 435.
</p>

<p>
Giuramento, III, 522.
</p>

<p>
Giuramento politico, III, 490.
</p>

<p>
Giuseppe II avverso agli ecclesiastici, III, 438.
<span class="sezalf">— al conclave, 444.</span>
</p>

<p>
Giustificazione, I, 285, 310, 315, 385; II, 249.
<span class="sezalf">— sulla opinione del Morone, II, 177, 249.</span>
</p>

<p>
Giurisdizione (conflitti di), III, 112.
</p>

<p>
Gnostici, I, 322.
</p>

<p>
Gonzaga, III, 48.
<span class="sezalf">— Giulia, II, 359; III, 710.</span>
<span class="sezalf">— Luigi, II, 14.</span>
</p>

<p>
Gorizia, suoi eretici, III, 161.
</p>

<p>
Grattarola, III, 151.
</p>

<p>
Gravina, III, 323.
</p>

<p>
Grazia (teorie sulla), III, 374.
</p>

<p>
Grisellini, III, 206.
</p>

<p>
Gregorio Magno, I, 42.
</p>

<p>
Gregorio VII, I, 54.
</p>

<p>
Gregorio XIII, III, 5.
</p>

<p>
Gregorio XVI, III, 530.
</p>

<p>
Gribaldi Matteo, II, 484.
</p>

<p>
Gribaldo, III, 98.
</p>

<p>
Grigioni, III, 211.
</p>

<p>
Grillenzoni (famiglia), II, 154, 163.
</p>

<p>
Guadagnini, III, 468.
</p>

<p>
Guastaldi, traditore del Giannone, III, 428.
</p>

<p>
Guelfi e Ghibellini, I, 63.
</p>

<p>
Guerre civili in Francia, III, 16.
</p>

<p>
Guerrieri Giuseppe, III, 410.
</p>

<p>
Guglielmina, I, 114, III, 691.
</p>

<p>
Guicciardini, I, 192; III, 681.
</p>

<p>
Guidiccioni, II, 467; III, 709.
</p>

<p>
Hegel, III, 597, 598.
</p>

<p>
Hobbes, III, 321.
</p>

<p>
Huss, I, 164.
</p>

<p>
Hutten, I, 259; III, 701, 704.
</p>

<p>
Iconoclasti, I, 43.
</p>

<p>
Ignazio da Lojola, II, 12.
</p>

<p>
Illuminati, III, 393.
</p>

<p>
Imitazione di Cristo, I, 401.
</p>

<p>
Impero e Chiesa, I, 47, 51, 56, 68 e passim.
</p>

<p>
Impostori (i tre), I, 66.
</p>

<p>
Indice (Congregazione dell'), II, 277.
</p>

<p>
Indulgenze, I, 275.
</p>

<p>
Infallibilità del papa, III, 381.
</p>

<p>
Inghilterra (italiani in), II, 72.
</p>

<p>
Inni corrotti, II, 282.
</p>

<p>
<span class="pagenum" id="Page_747">[747]</span>
Innocenzo III, I, 64.
</p>

<p>
Innocenzo XI, III, 316.
</p>

<p>
Inquisizione. Sua origine, I, 103; II, 311.
<span class="sezalf">— Sue procedure, I, 107.</span>
<span class="sezalf">— Distinzione fra la romana e la spagnuola, II, 319.</span>
<span class="sezalf">— Respinta dai Napoletani, II, 327.</span>
<span class="sezalf">— dai Milanesi, III, 39.</span>
</p>

<p>
Inquisizione (manuale dell'), III, 292.
<span class="sezalf">— Sue sentenze, III, 305.</span>
</p>

<p>
Inquisizione in Firenze, II, 418, 437.
<span class="sezalf">— in Siena, 453.</span>
<span class="sezalf">— a Malta, in Sardegna, III, 434.</span>
<span class="sezalf">— a Napoli, III, 28, 438.</span>
<span class="sezalf">— in Toscana, III, 433.</span>
</p>

<p>
Intolleranza de' Protestanti, II, 316; III, 109.
</p>

<p>
Investiture (guerre delle), I, 58.
</p>

<p>
Isolano Isidoro, III, 49.
</p>

<p>
Italiani a Ginevra, III, 96, 103.
</p>

<p>
Jacobone da Todi, I, 127.
</p>

<p>
Kandler, III, 253.
</p>

<p>
Kaunitz, III, 455.
</p>

<p>
Keplero, III, 276, 293, 301, 303.
</p>

<p>
Kind, III, 258.
</p>

<p>
Lacordaire e Roma, III, 339.
</p>

<p>
La Farina, III, 562.
</p>

<p>
Lainez, II, 255.
</p>

<p>
Laudi Ortensio, III, 44.
</p>

<p>
Lazise Paolo, III, 158.
</p>

<p>
Lazzarini, III, 604.
</p>

<p>
Lega Borromea, III, 91.
</p>

<p>
Legazia di Sicilia, III, 126, 439.
</p>

<p>
Legendarj, I, 297.
</p>

<p>
Leibniz, III, 322.
</p>

<p>
Lentulo Scipione, III, 222.
</p>

<p>
Leon X, I, 250.
</p>

<p>
Leon XII, III, 529.
</p>

<p>
Lesdiguières, III, 361.
</p>

<p>
Leti Gregorio, III, 8, 46, 97, 178.
</p>

<p>
Liberalismo cattolico, III, 326.
</p>

<p>
Liberi pensatori, I, 325; III, 594.
</p>

<p>
Libero arbitrio, I, 297.
</p>

<p>
Libero arbitrio, tragedia, III, 154.
</p>

<p>
Libertà e religione, II, 274.
<span class="sezalf">— di culto, II, 315.</span>
</p>

<p>
Libertà Gallicane, III, 380.
</p>

<p>
Libri Guglielmo, III, 303, 312.
</p>

<p>
Libri proibiti in Toscana, II, 438.
</p>

<p>
Liguori, III, 410.
</p>

<p>
Lisia Fileno, II, 157.
</p>

<p>
Lismanin Francesco, II, 501.
</p>

<p>
Llorente, II, 321, 323.
</p>

<p>
Locarno, Chiesa eretica, III, 84.
</p>

<p>
Lodovico il Bavaro, I, 159.
</p>

<p>
Lomelli, II, 288.
</p>

<p>
Lombardia. Suoi eretici, III, 32, 722.
</p>

<p>
Lucar Cirillo, II, 501.
</p>

<p>
Lucca. Suoi eretici, II, 466.
<span class="sezalf">— Suoi profughi, 470, 472, 478, 479. III, 720.</span>
</p>

<p>
Ludovici Francesco, III, 145.
</p>

<p>
Luigi Gonzaga, II, 14.
</p>

<p>
Luigi XIV, III, 315, 364.
</p>

<p>
Lullo Raimondo, III, 75.
</p>

<p>
Lutero, I, 272.
<span class="sezalf">— avverso all'Italia, 282, 306.</span>
<span class="sezalf">— sue variazioni, 304.</span>
<span class="sezalf">— colloquj suoi col Vergerio, II, 106.</span>
</p>

<p>
Mac Crie, II, 360.
</p>

<p>
Machiavello, I, 193; III, 321.
</p>

<p>
Maestro del sacro palazzo, I, 296.
</p>

<p>
Magalotti, III, 383.
</p>

<p>
Magia, II, 364.
</p>

<p>
Mainardo Agostino, II, 129; III, 216, 218, 221, 224.
</p>

<p>
Malacrida Gabriele, III, 435.
</p>

<p>
Mamachi, III, 471, 490.
</p>

<p>
Manfreda, III, 693.
</p>

<p>
Manicheismo, I, 76.
</p>

<p>
Manzoni Francesco, III, 408.
</p>

<p>
Manzoni Alessandro, III, 272, 526.
</p>

<p>
Maometto, I, 59.
</p>

<p>
Marchetti, III, 409, 479.
</p>

<p>
Maresio Giulio, III, 161.
</p>

<p>
Maria Vergine. Suo culto, I, 89; III, 462.
</p>

<p>
Maria Stuarda, III, 14, 55.
</p>

<p>
Marini Giambattista, III, 23.
</p>

<p>
Marot, II, 101.
</p>

<p>
Marsiglio Giovanni, III, 181.
</p>

<p>
Martinengo Celso, II, 487; III, 35, 150.
</p>

<p>
Martino V, I, 164.
</p>

<p>
Massoneria, III, 391.
<span class="sezalf">— penetra in Italia, 395.</span>
<span class="sezalf">— odierna, 608.</span>
</p>

<p>
Mastrofini, III, 488.
</p>

<p>
Matilde contessa, I, 58.
</p>

<p>
Matrimonio civile, II, 252, 271.
</p>

<p>
Matrimonio de' preti, I, 71.
</p>

<p>
Maturo Bartolomeo, III, 49.
</p>

<p>
Mazzarella Teofrasto, III, 159.
</p>

<p>
Mazzini, III, 613, 742.
</p>

<p>
Mazzoleni, II, 257.
</p>

<p>
Medici Cosimo I, III, 14.
</p>

<p>
Melantone e Sadoleto, II, 151, 717.
</p>

<p>
Menghi, II, 374.
</p>

<p>
Meriti, II, 183, 269.
</p>

<p>
Mermillod, III, 102.
</p>

<p>
Mesolcina, III, 87, 88.
</p>

<p>
Miceli, III, 411.
</p>

<p>
Michelangelo, I, 254, 395.
</p>

<p>
Michele (frà) della Marca, I, 133.
</p>

<p>
<span class="pagenum" id="Page_748">[748]</span>
Michele (frà) da Cesena, I, 124.
</p>

<p>
Milano. I concubinarj, I, 55, i Patarini, 79.
<span class="sezalf">— respinge l'inquisizione spagnuola, III, 39.</span>
</p>

<p>
Miracoli, I, 336; III, 623.
</p>

<p>
Mistici, I, 121, 160, 149, 409; III, 333.
</p>

<p>
Mitologia cristiana, I, 349.
</p>

<p>
Modena, suoi uomini illustri ed eretici, II, 148.
</p>

<p>
Moffa, II, 484.
</p>

<p>
Molina, III, 376.
</p>

<p>
Molinos, III, 333.
</p>

<p>
Mollio, II, 338; III, 718.
</p>

<p>
Monaci, I, 29; II, 293.
<span class="sezalf">— mendicanti, I, 90.</span>
<span class="sezalf">— degenerati, I, 204.</span>
</p>

<p>
Monarchia siciliana, III, 126, 439.
</p>

<p>
Moneglia, III, 411.
</p>

<p>
Monita secreta, III, 204.
</p>

<p>
Montano Giovanni Fabrizio, III, 88.
</p>

<p>
Morata Olimpia, II, 96; III, 715.
</p>

<p>
Morone cardinale, II, 164 e seg.
<span class="sezalf">— Suo processo, 171, 414.</span>
<span class="sezalf">— Sue lettere, II, 258.</span>
</p>

<p>
Morosini Andrea, III, 182.
</p>

<p>
Morti, suffragi, II, 272.
</p>

<p>
Moto della terra, III, 277.
</p>

<p>
Monson (trattato di), III, 247.
</p>

<p>
Muralto, III, 84.
</p>

<p>
Muratori, II, 302; III, 100, 409.
</p>

<p>
Musica sacra, II, 281.
</p>

<p>
Musso Cornelio, II, 247.
</p>

<p>
Muzio, I, 340; II, 48; III, 166, 253.
</p>

<p>
Muzzarelli, III, 412.
</p>

<p>
Napoli. Suoi eretici, II, 331; III, 25.
<span class="sezalf">— Quistioni giurisdizionali, III, 117.</span>
<span class="sezalf">— ricusa l'inquisizione, II, 327.</span>
</p>

<p>
Negri Francesco, III, 153.
</p>

<p>
Neoguelfi, III, 528.
</p>

<p>
Neri Filippo, II, 295.
</p>

<p>
Niccolini ambasciadore, III, 289.
</p>

<p>
Nifo, I, 183.
</p>

<p>
Non intervento, III, 531.
</p>

<p>
Nuytz, III, 538.
</p>

<p>
Ochino, II, 29, 269; III, 96, 319, 711.
</p>

<p>
Oliva Antonio, III, 332.
</p>

<p>
Opere e Meriti, II, 183.
</p>

<p>
Opposizione ai predicanti, III, 587.
<span class="sezalf">— ai moderni eterodossi, III, 642.</span>
</p>

<p>
Oratorj, II, 309.
</p>

<p>
Orelli, III, 84.
</p>

<p>
Orsi Agostino, III, 470.
</p>

<p>
Paccanari, II, 20.
</p>

<p>
Pacio Giulio, II, 484.
</p>

<p>
Padova, suoi eretici, 144.
</p>

<p>
Paganizzamento del secolo XV, I, 171.
</p>

<p>
Paleario Aonio, II, 452, III, 717.
<span class="sezalf">— Sue lettere, II, 460.</span>
<span class="sezalf">— Sua fine, 461.</span>
</p>

<p>
Paleologo Iacopo, II, 501.
</p>

<p>
Paleotto, II, 288.
</p>

<p>
Pallavicino Ferrante, III, 74.
</p>

<p>
Pallavicini Sforza, III, 128.
</p>

<p>
Palermo (Protestanti a), III, 583.
</p>

<p>
Palmieri Vincenzo, III, 487.
</p>

<p>
Palmieri Matteo, III, 699.
</p>

<p>
Panigarola, III, 18, 22, 23.
</p>

<p>
Panteismo, III, 53, 319, 323.
</p>

<p>
Paolo (S.), I, 19.
</p>

<p>
Paolo III, II, 5, 61.
</p>

<p>
Paolo IV, II, 12, 23, 25.
<span class="sezalf">— rigoroso nell'inquisizione, II, 339.</span>
</p>

<p>
Papato. Suo stabilimento, I, 45.
<span class="sezalf">— Età ferrea, I, 53.</span>
<span class="sezalf">— Suo apogeo, I, 56.</span>
<span class="sezalf">— Suo declino, I, 137.</span>
<span class="sezalf">— In Avignone, I, 157.</span>
<span class="sezalf">— Degenerato, I, 200.</span>
<span class="sezalf">— Rimproveri fattigli impunemente, I, 201.</span>
<span class="sezalf">— Politica profana d'alcuni papi, I, 216.</span>
<span class="sezalf">— Sua grandezza esterna, I, 248.</span>
</p>

<p>
Papi primitivi, I, 28.
</p>

<p>
Papessa Giovanna, I, 70.
</p>

<p>
Passaglia, III, 548.
</p>

<p>
Pasquali, II, 331.
</p>

<p>
Pasquinate, II, 212; III, 261, 457.
</p>

<p>
Passy (colloquio di), III, 12.
</p>

<p>
Patarini, I, 55, 75, III.
</p>

<p>
Patuzzi, III, 379.
</p>

<p>
Pelagio, III, 374.
</p>

<p>
Pena capitale rifiutata dai Valdesi, II, 503.
</p>

<p>
Peratto, III, 121.
</p>

<p>
Peripatismo musulmano, I, 173.
</p>

<p>
Pero Gelido, II, 27, 426, 481.
</p>

<p>
Persecuzioni moderne, III, 540, 553.
</p>

<p>
Pescara (vedi Vittoria Colonna).
</p>

<p>
Peste del 1630, III, 249.
</p>

<p>
Petrarca, I, 176.
</p>

<p>
Picenino, III, 326, 409.
</p>

<p>
Pico della Mirandola, I, 183, 735.
<span class="sezalf">— Gian Francesco, I, 213; II, 382.</span>
</p>

<p>
Piemonte. Suoi eretici, III, 735, 343.
</p>

<p>
Pier dalle Vigne, I, 67.
</p>

<p>
Pietro (S.), I, 18.
</p>

<p>
Pietro d'Abano, I, 177.
</p>

<p>
Pietro Lombardo, I, 96.
</p>

<p>
Pietro (S.) Martire, I, 113; 695.
</p>

<p>
Pietro Martire Vermiglio, II, 45, 69.
</p>

<p>
Pietro Leopoldo di Toscana, III, 439, 472.
</p>

<p>
Pilati Carlantonio, III, 388.
</p>

<p>
Pino Domenico, III, 302.
</p>

<p>
<span class="pagenum" id="Page_749">[749]</span>
Pino Ermenegildo, III, 410.
</p>

<p>
Pinerolo (valli di), III, 315.
</p>

<p>
Pio IV, II, 236.
</p>

<p>
Pio V, II, 340, 405; III, 14, 22.
</p>

<p>
Pio VI, III, 446, 483.
<span class="sezalf">— Bolla <i>Auctorem fidei</i>, III, 478.</span>
</p>

<p>
Pio VII, III, 518.
<span class="sezalf">— resiste a Napoleone, 520.</span>
<span class="sezalf">— suoi atti, 529.</span>
</p>

<p>
Pio IX, II, 30.
<span class="sezalf">— inneggiato, III, 532.</span>
</p>

<p>
Pio IX cacciato e vilipeso, 545.
<span class="sezalf">— sua perseveranza, 534.</span>
</p>

<p>
Pio Alberto, I, 342.
</p>

<p>
Piemonte. Sua rivoluzione, III, 534.
<span class="sezalf">— osteggia gli ecclesiastici, 536.</span>
</p>

<p>
Pitture indecenti, II, 280.
</p>

<p>
Placet, III, 125.
</p>

<p>
Platina, I, 187.
</p>

<p>
Platonici, I, 178.
</p>

<p>
Poggiano Giulio, III, 38.
</p>

<p>
Politica paganizzata, I, 192.
</p>

<p>
Politica de' Gesuiti democratica, III, 49.
</p>

<p>
Polo Reginaldo, I, 402, 409; III, 708.
</p>

<p>
Polonia infetta dai nostri, II, 485.
</p>

<p>
Pomponazio, I, 179.
</p>

<p>
Pomponio Leto, I, 187.
</p>

<p>
Porzio Simone, II, 437.
</p>

<p>
Possevino, III, 356.
</p>

<p>
Postel, II, 374.
</p>

<p>
Povertà assoluta, I, 124.
</p>

<p>
Predicatori a Modena, II, 159.
</p>

<p>
Prediche buffe, I, 207.
</p>

<p>
Pregalia (valle), III, 213.
<span class="sezalf">— Il Vergerio vi predica, II, 128.</span>
</p>

<p>
Preti liberali, III, 630.
</p>

<p>
Primato di Roma, I, 26.
</p>

<p>
Primo Del Conte, II, 246.
</p>

<p>
Principato papale, III, 543.
</p>

<p>
Probabilismo, III, 378.
</p>

<p>
Processi contro i Patarini, I, 87.
<span class="sezalf">— i Fraticelli, I, 133.</span>
<span class="sezalf">— Cecco d'Ascoli, I, 151.</span>
<span class="sezalf">— i Templari, I, 153.</span>
<span class="sezalf">— il Morone, I, 386, 428; II, 170, 456.</span>
<span class="sezalf">— il Carnesecchi, II, 422.</span>
<span class="sezalf">— il Vergerio, II, 118.</span>
<span class="sezalf">— il Benvoglienti, II, 451.</span>
<span class="sezalf">— contro streghe, II, 380.</span>
<span class="sezalf">— Galileo, III, 287.</span>
<span class="sezalf">— visti dal Caracciolo, I, 426; II, 348.</span>
</p>

<p>
Professione tridentina, II, 256.
</p>

<p>
Propaganda fide (de), III, 636.
</p>

<p>
Protestanti. Loro origine e suddivisioni, I, 301, 318.
<span class="sezalf">— Tentativi di conciliarli, I, 305.</span>
</p>

<p>
Protestanti odierni, III, 569.
</p>

<p>
Proudhon, III, 632.
</p>

<p>
Pucci Francesco, II, 499.
</p>

<p>
Purgatorio, I, 295; II, 254.
</p>

<p>
Pusey, II, 78, 202, 270; III, 488.
</p>

<p>
Quietismo, III, 333.
</p>

<p>
Quirini, II, 7; III, 408.
</p>

<p>
Quistione Romana, III, 543.
</p>

<p>
Radicati Alberto, III, 423.
</p>

<p>
Ragione e fede, I, 17, 21.
</p>

<p>
Rategno (frà) Bernardo, II, 378.
</p>

<p>
Razionalismo, III, 383.
</p>

<p>
Razionalisti tedeschi, III, 698.
</p>

<p>
Regicidio, III, 456.
</p>

<p>
Regno d'Italia primo, III, 519.
<span class="sezalf">— secondo, ostile agli ecclesiastici, 607, 621.</span>
</p>

<p>
Reliquie, II, 186.
</p>

<p>
Renan, III, 289, 341, 599, 624, 631.
</p>

<p>
Renata di Francia, II, 87; III, 94.
</p>

<p>
Renato Camillo, III, 216.
</p>

<p>
Ricasoli Anton Giuseppe, III, 492.
<span class="sezalf">— Pandolfo, III, 336.</span>
<span class="sezalf">— Bettino, III, 579.</span>
</p>

<p>
Ricci Scipione, III, 459.
<span class="sezalf">— Lorenzo, III, 443, 445, 458.</span>
</p>

<p>
Riforma, sua efficacia, III, 263.
<span class="sezalf">— ne' Grigioni, III, 212.</span>
<span class="sezalf">— in Italia, perchè poco attecchisce, I, 388.</span>
<span class="sezalf">— Si limita a letterati, I, 389.</span>
<span class="sezalf">— in Francia, III, 10.</span>
<span class="sezalf">— morale cattolica, II, 222.</span>
</p>

<p>
Riformati italiani primi, I, 287.
<span class="sezalf">— Loro indocilità, I, 421.</span>
</p>

<p>
Rigoristi, III, 379.
</p>

<p>
Rizio David, III, 55.
</p>

<p>
Robustelli Giacomo, III, 239.
</p>

<p>
Roma (eretici in), II, 337.
</p>

<p>
Roma saccheggiata, I, 363.
</p>

<p>
Romagnosi, II, 302.
</p>

<p>
Romancia (lingua), III, 211.
</p>

<p>
Romanin, III, 164, 202.
</p>

<p>
Roncadello Alfonso, III, 49.
</p>

<p>
Rosmini, II, 303; III, 557, 644.
</p>

<p>
Rossetti, III, 574.
</p>

<p>
Roussel, III, 687.
</p>

<p>
Rovigo. Suoi eretici, III, 159.
</p>

<p>
Ruggeri Cosmo, III, 21.
</p>

<p>
Rusca Nicola, III, 234, 238.
</p>

<p>
Sacerdozio, I, 22.
</p>

<p>
Sacramenti, II, 250.
</p>

<p>
Sacrifizio di Cristo, I, 310.
</p>

<p>
Saccone Ranerio, I, 79.
</p>

<p>
Sadoleto, I, 190, 347; II, 149, 484; III, 95, 717.
</p>

<p>
<span class="pagenum" id="Page_750">[750]</span>
Salis, III, 214, 215, 220.
</p>

<p>
San Geminiano (Accademia di), II, 438.
</p>

<p>
Sannazaro, I, 190.
</p>

<p>
Santarelli, III, 122.
</p>

<p>
Santi, I, 336.
<span class="sezalf">— Loro culto, II, 254.</span>
</p>

<p>
Santi del secolo XVI, II, 295.
</p>

<p>
Santi italiani, I, 388.
</p>

<p>
Sant'Uffizio, II, 311.
<span class="sezalf">— Sua durata, 383.</span>
<span class="sezalf">— in Piemonte, 347.</span>
</p>

<p>
Sarpi frà Paolo, III, 179, 733.
<span class="sezalf">— se apostatò, 184; suo carattere, 187.</span>
<span class="sezalf">— assassinato, 188; sua storia, 198; III, 369, 456.</span>
<span class="sezalf">— Parallelo col Pallavicino, III, 196.</span>
<span class="sezalf">— Sue lettere, III, 199.</span>
</p>

<p>
Satire contro gli ecclesiastici, I, 210.
</p>

<p>
Sauli Alessandro, II, 294.
</p>

<p>
Savonarola, I, 222.
<span class="sezalf">— Sue interpretazioni della Bibbia, I, 289.</span>
</p>

<p>
Scaligero Giulio Cesare, III, 148.
</p>

<p>
Scetticismo odierno, III, 600.
</p>

<p>
Scienza e fede, III, 284.
</p>

<p>
Schenardo, III, 220.
</p>

<p>
Schio, suoi eretici, III, 159.
</p>

<p>
Schölhorn, II, 7, 8.
</p>

<p>
Scioppio, III, 60.
</p>

<p>
Scisma (grande), I, 162.
</p>

<p>
Scomunica, I, 57, 94; III, 271.
</p>

<p>
Scotti Marcello, III, 487.
</p>

<p>
Scrittori moderni sulla riforma italiana, I, 13.
</p>

<p>
Scrittura (la) e le verità naturali, III, 283.
</p>

<p>
Seminarj, II, 285.
</p>

<p>
Seriprando, II, 22.
</p>

<p>
Serrao Giovanni, III, 488.
</p>

<p>
Serveto, II, 502; III, 93.
</p>

<p>
Seyssel arcivescovo, III, 39.
</p>

<p>
Settimani, II, 436.
</p>

<p>
Sicilia. Suoi privilegi ecclesiastici, III, 119.
<span class="sezalf">— Sua Chiesa, II, 334.</span>
<span class="sezalf">— Eretici, 335.</span>
</p>

<p>
Siena, II, 29.
<span class="sezalf">— Suoi eretici, II, 448.</span>
<span class="sezalf">— Sue adunanze, II, 463.</span>
</p>

<p>
Sillabo, III, 650.
</p>

<p>
Simone Simoni, II, 473.
</p>

<p>
Simonia, I, 53.
</p>

<p>
Sindone (la sacra) III, 356.
</p>

<p>
Sirleto, II, 246.
</p>

<p>
Sismondi, III, 272.
</p>

<p>
Sisto IV, I, 221.
</p>

<p>
Sisto V, III, 7.
</p>

<p>
Sisto da Siena, II, 451.
</p>

<p>
Soccini. Loro genealogia, II, 506.
</p>

<p>
Soccino Lelio, II, 484.
</p>

<p>
Soccino Fausto, II, 486.
<span class="sezalf">— Va in Polonia, 488.</span>
<span class="sezalf">— Suo socialismo, 489.</span>
<span class="sezalf">— Sue lettere, 491.</span>
</p>

<p>
Società bibliche, III, 575.
</p>

<p>
Somaschi, II, 298.
</p>

<p>
Soranso Vittore, II, 172; III, 151.
</p>

<p>
Sotwel Anna, III, 75.
</p>

<p>
Spanzotti, III, 390.
</p>

<p>
Spanocchi, II, 451.
</p>

<p>
Spiera Francesco, II, 124.
</p>

<p>
Spinosa, III, 319.
</p>

<p>
Spiriti famigliari, II, 375.
</p>

<p>
Spiritismo odierno, II, 393; III, 326, 619.
</p>

<p>
Squarcialupo, III, 223.
</p>

<p>
Stampa, sue origini, I, 244.
<span class="sezalf">— Sua efficacia, II, 294.</span>
</p>

<p>
Stancario Francesco, II, 499; III, 48.
</p>

<p>
Stato e Chiesa, III, 315.
</p>

<p>
Stazio Achille, II, 444.
</p>

<p>
Stenon, III, 295.
</p>

<p>
Storia ecclesiastica, II, 284; III, 647.
<span class="sezalf">— odierna, III, 647.</span>
</p>

<p>
Straffgericht, III, 237.
</p>

<p>
Strage di san Bartolomeo, III, 15.
<span class="sezalf">— di Valtellina, III, 240.</span>
</p>

<p>
Stregherie. II, 364, 377; III, 326, 619.
<span class="sezalf">— nel Veneto, III, 143.</span>
</p>

<p>
Strozzi Cicogna, II, 376.
</p>

<p>
Stuarda Maria, III, 14.
</p>

<p>
Studj regolati dopo il Concilio di Trento, II, 286.
</p>

<p>
Supplizj a Napoli, III, 337.
<span class="sezalf">— in Sicilia, III, 338.</span>
</p>

<p>
Svizzera. Suoi eretici, III, 81.
</p>

<p>
Strasburgo, III, 83.
</p>

<p>
Tamburini, I, 102; III, 440, 466, 485, 514.
</p>

<p>
Tanucci, III, 439.
</p>

<p>
Tapparelli, III, 645.
</p>

<p>
Tasso, III, 273, 303.
</p>

<p>
Teatini, II, 11.
</p>

<p>
Tedeschi a Roma, I, 258.
<span class="sezalf">— razionalisti, III, 598.</span>
</p>

<p>
Templari, I, 140.
</p>

<p>
Terenziano Giulio, III, 34.
</p>

<p>
Terra, suo moto, III, 277, 294, 302.
</p>

<p>
Terrasanta, III, 264, 271.
</p>

<p>
Testamento: distinto in antico e nuovo, II, 272.
</p>

<p>
Teurgia odierna, III, 619.
</p>

<p>
Tettone Rinaldo, III, 228.
</p>

<p>
Tiepolo, III, 140.
</p>

<p>
<span class="pagenum" id="Page_751">[751]</span>
Thiene (famiglia), III, 156.
<span class="sezalf">— (san Gaetano), III, 158.</span>
</p>

<p>
Tirano (battaglia di), III, 244.
</p>

<p>
Toaldo, III, 294.
</p>

<p>
Tolleranza religiosa, II, 312.
</p>

<p>
Tolomei, III, 711.
</p>

<p>
Tommaso da Vio, I, 283.
</p>

<p>
Tommaso (san), I, 97.
<span class="sezalf">— vincitore delle eresie, 101.</span>
</p>

<p>
Tomitano Bernardino, III, 145.
</p>

<p>
Torrentino stampatore, II, 435.
</p>

<p>
Toscana (Patarini in), I, 111.
<span class="sezalf">— sotto Lorenzo, I, 223.</span>
<span class="sezalf">— sotto i Lorenesi, III, 471.</span>
</p>

<p>
Tradizione, I, 28, 334.
</p>

<p>
Trautmansdorf, III, 467.
</p>

<p>
Tre capitoli, I, 41.
</p>

<p>
Tregende, II, 347.
</p>

<p>
Tremelli Emanuele, II, 97; III, 100.
</p>

<p>
Trevisano Bernardo, II, 371.
</p>

<p>
Trionfo Agostino, I, 161.
</p>

<p>
Trieste (Riformati a), III, 585.
</p>

<p>
Trissino, I, 419; III, 158.
</p>

<p>
Trontano, III, 88.
</p>

<p>
Turretini, III, 99, 722.
</p>

<p>
Turchi. Crociate contro di essi, I, 347.
</p>

<p>
Ugonotti, II, 408; III, 13.
</p>

<p>
Universalità del cristianesimo, I, 20.
</p>

<p>
Unitarj, II, 481.
</p>

<p>
Valcamonica, Suoi eretici, III, 335.
</p>

<p>
Valdes, I, 376; III, 710.
<span class="sezalf">— sue considerazioni, II, 205.</span>
</p>

<p>
Valdesi: origine, I, 77.
</p>

<p>
Valdesi in Calabria, II, 329.
</p>

<p>
Valdesi rifiutano la pena di morte, II, 503.
</p>

<p>
Valdesi odierni, III, 342, 366, 367, 570, 589.
</p>

<p>
Valeriano Magno, III, 50.
</p>

<p>
Valier Agostino, II, 245.
</p>

<p>
Valla Lorenzo, I, 213.
</p>

<p>
Valsecchi, III, 470.
</p>

<p>
Valtellina. Il Vergerio vi predica, II, 127.
<span class="sezalf">— riformata, III, 213.</span>
<span class="sezalf">— sua guerra, 242.</span>
<span class="sezalf">— resa ai Grigioni, 251.</span>
</p>

<p>
Vanini Lucilio, III, 72, 728.
</p>

<p>
Vasari, I, 394.
</p>

<p>
Veneto. Suoi eretici, III, 129.
</p>

<p>
Venezia gelosa del clero, III, 174.
<span class="sezalf">— interdetta, III, 177.</span>
<span class="sezalf">— provede contro gli eretici, III, 130, 732.</span>
</p>

<p>
Vergerio Pietro Paolo, I, 398, 399; II, 104,
      454; III, 137, 213, 216, 227, 253, 716.
<span class="sezalf">— Giambattista, II, 118.</span>
</p>

<p>
Verona, suoi eretici, III, 148.
</p>

<p>
Via Crucis, III, 464.
</p>

<p>
Vicenza, suoi eretici, III, 156.
</p>

<p>
Vico Giovanni Battista, III, 324, 598.
</p>

<p>
Vida Ottonello, II, 138.
</p>

<p>
Vida, III, 722; sue profanità, I, 190.
</p>

<p>
Vincenzo (san) Ferreri, III, 347.
</p>

<p>
Viterbo (Unione di), I, 402.
</p>

<p>
Vittoria Colonna, I, 409; II, 10; III, 708.
</p>

<p>
Vittorio Amedeo II, III, 365; cozza col papa, III, 422.
</p>

<p>
Vögelin, III, 111.
</p>

<p>
Voltaire, III, 384.
</p>

<p>
Volterra (eretici di), II, 438.
</p>

<p>
Weishaupt, III, 394.
</p>

<p>
Westfalia (pace di), III, 271, 313.
</p>

<p>
Wicleff, I, 164.
</p>

<p>
Zaccaria Francesco, III, 471.
</p>

<p>
Zanchi Girolamo, III, 83, 151, 221.
</p>

<p>
Zanchino, II, 269.
</p>

<p>
Zanetti Guido, II, 342.
</p>

<p>
Zola, III, 466, 486.
</p>

<p>
Zuinglio, I, 319.
</p>

<p>
Zurigo, III, 82, 87.
</p>
</div>

<div class="chapter">
<p>
<span class="pagenum" id="Page_752">[752]</span>
</p>

<h2><a id="errata"></a>
ERRATA-CORRIGE GENERALE
</h2>

<div class="blockquote">
<p class="title">
<span class="large">Vol. I.</span>
</p>

<p>
Pag. 16 lin. 23 <i>invece di</i> rilevate <i>leggasi</i> rivelate
</p>

<p>
Pag. 19 lin. 19 <i>invece di</i> pare <i>leggasi</i> appare
</p>

<p>
Pag. 27 lin. 27 <i>invece di</i> 318 <i>leggasi</i> 518
</p>

<p>
Pag. 34 lin. 5 e 13 <i>invece di</i> Cyprian. <i>leggasi</i> Ciprian.
</p>

<p>
Pag. 40 lin. 31 <i>invece di</i> quale allora veniva ecc. <i>leggasi</i> qual era stata professata
</p>

<p>
Pag. 62 lin. 19 <i>invece di</i> Prudenziana <i>leggasi</i> Pudenziana
</p>

<p>
Pag. 63 lin. 1 Gunter nel Ligurino — <i>aggiungi</i> se pure non è apocrifo
</p>

<p>
Pag. 68 lin. 22-23 <i>invece di</i> assoluta indipendenza <i>leggasi</i> assoluta separazione
</p>

<p>
Pag. 70 lin. 8 <i>leggi</i> al <i>xiv</i> concilio ecumenico, II di Lione
</p>

<p>
Pag. 71 lin. 15 <i>invece di</i> Alba <i>leggasi</i> Albano
</p>

<p>
Pag. 116 nota (9)<i>invece di</i> juxta <i>leggasi</i> justa
</p>

<p>
Pag. 139 lin. 11 <i>invece di</i> 1234 <i>leggasi</i> 1294
</p>

<p>
Pag. 150 lin. 17 <i>invece di</i> esso Dino potea gli <i>leggasi</i> esso Dino gli
</p>

<p>
Pag. 155 nota (25) <i>i versi di Dante leggansi</i>
</p>

<div class="poem">
<p>Che se potuto aveste veder tutto</p>
<p>Mestier non era partorir Maria</p>
</div>

<p>
Pag. 158 lin. 24 <i>invece di</i> S. Ireneo di Poitiers <i>leggasi</i> S. Ireneo
</p>

<p>
Pag. 166 lin. 7 <i>invece di</i> nella V sezione <i>leggasi</i> nella sessione
</p>

<p>
Pag. 177 lin. 8 <i>invece di</i> presene <i>leggasi</i> presone
</p>

<p>
Pag. 177 lin. 27 <i>invece di</i> Paola <i>leggasi</i> Paolo
</p>

<p>
Pag. 182 lin. 9 <i>invece di</i> achitto <i>leggasi</i> achito
</p>

<p>
Pag. 197 lin. 12-14 <i>leggi</i> probare videntur mortalitatem animæ......: si quæ videntur probare ejus immortalitatem ecc.
</p>

<p>
Pag. 199 lin. 10 <i>invece di</i> del Rosoe <i>leggasi</i> del Roscoe
</p>

<p>
Pag. 205 lin. 9 <i>invece di</i> nel secolo XIV <i>leggasi</i> nel secolo XVI
</p>

<p>
Pag. 211 lin. 7 <i>invece di</i> costumatezza <i>leggasi</i> scostumatezza
</p>

<p>
Pag. 212 lin. 8 ult. <i>aggiungi in nota</i> Revelatio S. Birgitæ, l. 1, c. 41, ed. Romæ 1628.
</p>

<p>
Pag. 212 lin. 4 ult. <i>invece di</i> scorie <i>leggasi</i> scoria
</p>

<p>
Pag. 215 lin. 29 <i>invece di</i> 275 fr. <i>leggasi</i> 275 mila fr.
</p>

<p>
Pag. 240 lin. 11 <i>invece di</i> 1513 <i>leggasi</i> 1503
</p>

<p>
Pag. 270 lin. 39 <i>invece di</i> reditiose seluctari <i>leggasi</i> seditiose reluctari
</p>

<p>
Pag. 288 lin. 16 <i>invece di</i> da Fusignano <i>leggasi</i> da Tossignano
</p>

<p>
Pag. 292 lin. 27 <i>leggi</i> coll'umano linguaggio e però con tutte le condizioni ecc.
</p>

<p>
Pag. 298 lin. 4 ult. <i>invece di</i> antiquissimas <i>leggasi</i> antiquissimos
</p>

<p>
Pag. 300 lin. 13 <i>invece di</i> poteatis <i>leggasi</i> poteratis
</p>

<p>
Pag. 328 lin. 17 <i>invece di</i> detta Germania <i>leggasi</i> della Germania
</p>

<p>
Pag. 340 lin. 33 <i>leggi</i> s'adontavano se noi chiamavamo luterani quelli ecc.
</p>

<p>
Pag. 341 lin. 3-9  <i>Il giudizio del Flaminio si levi, poichè dal contesto appare che si tratta di tutt'altri, e probabilmente di Muzio Calino.</i>
</p>

<p>
<span class="pagenum" id="Page_753">[753]</span>
Pag. 350 lin. 6 ult. <i>invece di</i> quod et apostolos <i>leggasi</i> quos et apostolos
</p>

<p>
Pag. 353 lin. 14 <i>invece di</i> vixe <i>leggasi</i> rixe
</p>

<p>
Pag. 375 lin. 14 <i>la nota</i> 25 <i>deve portare il nº</i> 26, <i>e la</i> 26 <i>il</i> 25
</p>

<p>
Pag. 394 lin. 16 <i>invece di</i> i Cellini <i>leggasi</i> il Cellini
</p>

<p>
Pag. 408 lin. 9 infra <i>invece di</i> messo prigione <i>leggasi</i> chiesto prigione
</p>

<p>
Pag. 421 lin. 30 <i>invece di</i> e che ogni giorno <i>leggasi</i> E ogni giorno
</p>

<p>
Pag. 421 lin. ultima <i>invece di</i> che spendevano <i>leggasi</i> che pendevano
</p>

<p class="title">
<span class="large">Vol. II.</span>
</p>

<p>
Pag. 12 lin. 20 <i>invece di</i> l'immagine tutte <i>leggasi</i> l'immagine su tutte
</p>

<p>
Pag. 54 lin. 16 <i>invece di</i> repugnano <i>leggasi</i> repugnamo
</p>

<p>
Pag. 59 lin. 30 <i>invece di</i> libellis <i>leggasi</i> libellos
</p>

<p>
Pag. 61 lin. 11 <i>invece di</i> prorrigat <i>leggasi</i> porrigat
</p>

<p>
Pag. 70 lin. 36 <i>invece di</i> Tranellio <i>leggasi</i> Tremellio
</p>

<p>
Pag. 71 lin. 11 <i>invece di</i> Trebellio <i>leggasi</i> Tremellio
</p>

<p>
Pag. 72 lin. 19 <i>invece di</i> Poichè quando <i>leggasi</i> Poi quando
</p>

<p>
Pag. 74 lin. 11 <i>invece di</i> agli rimanere <i>leggasi</i> a qui rimanere
</p>

<p>
Pag. 74 lin. 4 ult. <i>invece di</i> Billiander <i>leggasi</i> Bibliander
</p>

<p>
Pag. 78 lin. 22 <i>invece di</i> immutabile <i>si levi</i>
</p>

<p>
Pag. 78 lin. 23 <i>invece di</i> sulla base <i>leggasi</i> sulla immutabile base
</p>

<p>
Pag. 79 lin. 2-3 <i>invece di</i> il Ver-gerio <i>leggasi</i> il Ver-miglio
</p>

<p>
Pag. 85 lin. 20 <i>invece di</i> il 1554 <i>leggasi</i> il 1854
</p>

<p>
Pag. 88 lin. 28 <i>invece di</i> dal ferrarese Ariosto professava <i>leggasi</i> dal ferrarese, Ariosto, il quale professava
</p>

<p>
Pag. 91 lin. 9 <i>invece di</i> il palazzo Coparo <i>leggasi</i> il palazzo di Coparo
</p>

<p>
Pag. 112 lin. 6 <i>invece di</i> Madrusc <i>leggasi</i> Modrusc
</p>

<p>
Pag. 122 lin. 22-23 <i>invece di</i> aquile-jose <i>leggasi</i> aquile-jese
</p>

<p>
Pag. 133 lin. 5 ult. <i>invece di</i> quos tes <i>leggasi</i> quod te
</p>

<p>
Pag. 133 lin. 2 ult. <i>invece di</i> politique <i>leggasi</i> politeque
</p>

<p>
Pag. 168 lin. 8 <i>invece di</i> omnem <i>leggasi</i> omnis
</p>

<p>
Pag. 176 lin. 10 ult. <i>invece di</i> Paolo II al Concilio <i>leggasi</i> Paolo III: al Concilio
</p>

<p>
Pag. 182 lin. 22 <i>invece di</i> li meriti degli uomini <i>leggasi</i> li meriti delle opere
</p>

<p>
Pag. 191 lin. 7 <i>invece di</i> cedat infidelium detrimentum <i>leggasi</i> cedat in fidelium detrimentum
</p>

<p>
Pag. 191 lin. 5 ult. <i>invece di</i> ant quibus suis delictis <i>leggasi</i> aut quibusque delictis
</p>

<p>
Pag. 199 lin. 31 <i>invece di</i> Contureno <i>leggasi</i> Contareno
</p>

<p>
Pag. 201 <i>la nota</i> 38 <i>rimanda alla</i> 18: <i>invece deve rimandare alla</i> 24
</p>

<p>
Pag. 207 <i>nota</i> 2, 1 <i>invece di</i> nobilissimus <i>leggasi</i> nobilissimis
</p>

<p>
Pag. 213 lin. 6 <i>invece di</i> usura <i>leggasi</i> usuras
</p>

<p>
Pag. 217 lin. ult. <i>invece di</i> suos <i>leggasi</i> suas
</p>

<p>
Pag. 218 lin. 6 <i>invece di</i> saxeo <i>leggasi</i> saxeos
</p>

<p>
Pag. 219 lin. 21 <i>invece di</i> maxime <i>leggasi</i> maxima
</p>

<p>
Pag. 235 lin. 16 <i>invece di</i> Corvini <i>leggasi</i> Cervini
</p>

<p>
Pag. 239 lin. 3 <i>invece di</i> comprendervi <i>leggasi</i> comprendendo
</p>

<p>
Pag. 260 lin. 8 <i>invece di</i> anzi <i>leggasi</i> anche
</p>

<p>
Pag. 271 lin. 40 <i>invece di</i> Papio <i>leggasi</i> Papia
</p>

<p>
Pag. 301 lin. 24 <i>invece di</i> comburerunt <i>leggasi</i> combusserunt
</p>

<p>
Pag. 306 lin. 41 <i>invece di</i> everti <i>leggasi</i> evertit
</p>

<p>
Pag. 330 lin. 3 ult. <i>invece di</i> a tal uopo <i>leggasi</i> a tal modo
</p>

<p>
Pag. 342-343 <i>in testa</i> <i>invece di</i> Elocuzioni <i>leggasi</i> Esecuzioni
</p>

<p>
Pag. 343 lin. 3 <i>invece di</i> 1559 <i>leggasi</i> 1569
</p>

<p>
<span class="pagenum" id="Page_754">[754]</span>
Pag. 356 lin. 20 <i>invece di</i> venero Giona <i>leggasi</i> Venero, Giona
</p>

<p>
Pag. 366 lin. 4 ult. <i>invece di</i> presedono alle sensazioni <i>leggasi</i> presiedono al movimento
</p>

<p>
Pag. 417 lin. 31 <i>invece di</i> rifrascar <i>leggasi</i> rinfrescare
</p>

<p>
Pag. 423 lin. 7 <i>invece di</i> illi <i>leggasi</i> ill.
</p>

<p>
Pag. 442 lin. 44 <i>invece di</i> curret <i>leggasi</i> curet
</p>

<p>
Pag. 470 lin. 28 <i>invece di</i> Bulbani <i>leggasi</i> Balbani
</p>

<p class="title">
<span class="large">Vol. III.</span>
</p>

<p>
Pag. 19 lin. 36 <i>leggi</i> una lettera di cui trovammo la bozza
</p>

<p>
Pag. 54 lin. 2 <i>invece di</i> Wragner <i>leggasi</i> Wagner
</p>

<p>
Pag. 54 lin. 15 <i>invece di</i> entra in Francia nel 1582 <i>leggasi</i> entra in Parigi nel 1579
</p>

<p>
Pag. 55 lin. 24 <i>invece di</i> Rutheen <i>leggasi</i> Ruthwen
</p>

<p>
Pag. 56 lin. 2 <i>invece di</i> reformationes <i>leggasi</i> reformationis
</p>

<p>
Pag. 56 lin. 10-11 <i>invece di</i> pu-tride <i>leggasi</i> pu-tide
</p>

<p>
Pag. 57 lin. 16 <i>invece di</i> natura naturale <i>leggasi</i> natura naturata
</p>

<p>
Pag. 59 lin. 2 <i>invece di</i> l'alto infinito <i>leggasi</i> l'altro infinito
</p>

<p>
Pag. 60 lin. 3-4 <i>invece di</i> nel settembre <i>leggasi</i> il 23 maggio
</p>

<p>
Pag. 67 lin. 7 <i>invece di</i> disarmati <i>leggasi</i> disarmato
</p>

<p>
Pag. 71 lin. 2 <i>invece di</i> pihala <i>leggasi</i> phiala
</p>

<p>
Pag. 71 lin. 13 <i>invece di</i> non modum <i>leggasi</i> non modo
</p>

<p>
Pag. 72 lin. 17 <i>invece di</i> storicos <i>leggasi</i> stoicos
</p>

<p>
Pag. 75 lin. 3 ult. 1595, 15
</p>

<p>
Pag. 122 lin. 9 da quel Giansenio che doveva poi divenire antesignano di famosissimo partito — <i>si levino queste parole</i>.
</p>

<p>
Pag. 138 lin. 24-25 <i>invece di</i> confectos <i>leggasi</i> conjectos
</p>

<p>
Pag. 167 lin. 24 <i>invece di</i> semideumque vivum <i>leggasi</i> semideumque virum
</p>

<p>
Pag. 207 lin. 21 <i>invece di</i> <span class="smcap">Tikner</span> <i>leggasi</i> <span class="smcap">Tiknor</span>
</p>

<p>
Pag. 265 lin. 21 <i>invece di</i> nessuno meno di noi <i>leggasi</i> nessuno più di noi
</p>

<p>
Pag. 267 lin. 35 <i>invece di</i> injurie <i>leggasi</i> injuria
</p>

<p>
Pag. 288 lin. 5 ult. <i>invece di</i> colla nostra <i>leggasi</i> colla vostra
</p>

<p>
Pag. 299 lin. 5 ult. <i>invece di</i> sit corpus <i>leggasi</i> fit
</p>

<p>
Pag. 299 lin. 4 ult. <i>invece di</i> appelletur <i>leggasi</i> appellatur
</p>

<p>
Pag. 302 lin. 13 <i>invece di</i> ove dice <i>leggasi</i> ove si dice
</p>

<p>
Pag. 304 lin. 7 <i>invece di</i> patueruent <i>leggasi</i> potuereunt
</p>

<p>
Pag. 304 lin. 10 <i>invece di</i> novis assectis <i>leggasi</i> assectis
</p>

<p>
Pag. 304 lin. 16 <i>invece di</i> florentiæ eloquentiæ <i>leggasi</i> florentinæ eloquentiæ
</p>

<p>
Pag. 324 lin. 4 <i>invece di</i> 1756 <i>leggasi</i> 1736
</p>

<p>
Pag. 343 titolo <i>invece di</i> <span class="smcap">I Valdesi. Subalpini</span> <i>leggasi</i> <span class="smcap">I Valdesi subalpini</span>
</p>

<p>
Pag. 358 lin. 4 ult. <i>invece di</i> molientur <i>leggasi</i> moliatur
</p>

<p>
Pag. 369 lin. 16 <i>invece di</i> santificato <i>leggasi</i> beatificato
</p>

<p>
Pag. 412 lin. 1 <i>invece di</i> ferrarese <i>leggasi</i> di Collalto in Sabina
</p>

<p>
Pag. 432 lin. 20 <i>invece di</i> Gustavo <i>leggasi</i> Giustino
</p>

<p>
Pag. 448 lin. 16 <i>invece di</i> direttamente <i>leggasi</i> dirottamente
</p>

<p>
Pag. 569 titolo <i>invece di</i> <span class="smcap">El Sette</span> <i>leggasi</i> <span class="smcap">Le Sette</span>
</p>

<p>
Pag. 572 lin. 4 ult. <i>invece di</i> se ne levè <i>leggasi</i> se ne levò
</p>

<p>
Pag. 593 lin. 17 <i>invece di</i> Corì <i>leggasi</i> Così
</p>

<p>
Pag. 598 lin. 20 <i>invece di</i> i Tedeschi che applicarono <i>leggasi</i> i Tedeschi applicarono
</p>

<p>
Pag. 701 lin. 26 <i>invece di</i> exhortationem <i>leggasi</i> exhortatorium
</p>

<p>
Pag. 719 l'aggiunta indicata per la pag. 165 va alla 465.
</p>
</div>
</div>

<div class="somm">
<p>
<span class="pagenum" id="Page_755">[755]</span>
</p>

<h2><a id="indice" href="#indfront">
INDICE DEL TERZO VOLUME</a></h2>

<table class="indice" summary="">
 <tr>
  <td class="cap"><a href="#disc39">DISCORSO XXXIX.</a></td> <td>Gregorio XIII. Sisto V. Episodio francese</td> <td class="pag"><i>Pag.</i> 5</td>
 </tr>
 <tr>
  <td class="cap"><a href="#disc40">XL.</a></td> <td>Eretici a Napoli</td> <td class="pag">25</td>
 </tr>
 <tr>
  <td class="cap"><a href="#disc41">XLI.</a></td> <td>Eretici in Lombardia</td> <td class="pag">32</td>
 </tr>
 <tr>
  <td class="cap"><a href="#disc42">XLII.</a></td> <td>Clemente VIII. I filosofi nuovi. Bruno. Campanella. Vanino. Ferrante Pallavicino</td> <td class="pag">52</td>
 </tr>
 <tr>
  <td class="cap"><a href="#disc43">XLIII.</a></td> <td>Italiani nella Svizzera e nelle città libere. La Mesolcina. Ginevra</td> <td class="pag">81</td>
 </tr>
 <tr>
  <td class="cap"><a href="#disc44">XLIV.</a></td> <td>Conflitti giurisdizionali. Politica cattolica. Il Bellarmino. Eresia sociale</td> <td class="pag">112</td>
 </tr>
 <tr>
  <td class="cap"><a href="#disc45">XLV.</a></td> <td>Eretici nel Veneto. Accademia di Vicenza. Francesco Negri. Girolamo Zanchi. Altri</td> <td class="pag">129</td>
 </tr>
 <tr>
  <td class="cap"><a href="#disc46">XLVI.</a></td> <td>Venezia interdetta. Frà Paolo Sarpi. Il De Dominis</td> <td class="pag">174</td>
 </tr>
 <tr>
  <td class="cap"><a href="#disc47">XLVII.</a></td> <td>I Grigioni. La Valtellina. Sacro macello</td> <td class="pag">210</td>
 </tr>
 <tr>
  <td class="cap"><a href="#disc48">XLVIII.</a></td> <td>Sguardo retrospettivo alla Riforma</td> <td class="pag">263</td>
 </tr>
 <tr>
  <td class="cap"><a href="#disc49">XLIX.</a></td> <td>Paolo V. Urbano VIII. Il Tasso. Il Galilei. Lo Stenon. La scienza e la fede</td> <td class="pag">273</td>
 </tr>
 <tr>
  <td class="cap"><a href="#disc50">L.</a></td> <td>Il secolo XVII. Filosofi. Il quietismo</td> <td class="pag">313</td>
 </tr>
 <tr>
  <td class="cap"><a href="#disc51">LI.</a></td> <td>Piemonte. I Valdesi subalpini</td> <td class="pag">343</td>
 </tr>
 <tr>
  <td class="cap"><a href="#disc52">LII.</a></td> <td>Secolo XVIII. Giansenismo. Filosofisti. Franchimuratori. Cagliostro</td> <td class="pag">374</td>
 </tr>
 <tr>
  <td class="cap"><a href="#disc53">LIII.</a></td> <td>Prevalenza de' Governi laici. Abolizione dell'Inquisizione e dei Gesuiti</td> <td class="pag">421</td>
 </tr>
 <tr>
  <td class="cap"><a href="#disc54">LIV.</a></td> <td>Scipione Ricci. Pietro Tamburini. Concilio di Pistoja. La Rivoluzione</td> <td class="pag">458</td>
 </tr>
 <tr>
  <td class="cap"><a href="#disc55">LV.</a></td> <td>L'eresia politica</td> <td class="pag">517</td>
 </tr>
 <tr>
  <td class="cap"><a href="#disc56">LVI.</a></td> <td>Le sètte sofistiche. Gli odierni dissidenti</td> <td class="pag">569</td>
 </tr>
 <tr>
  <td class="cap"><a href="#disc57">LVII.</a></td> <td>Le difese</td> <td class="pag">635</td>
 </tr>
 <tr>
  <td class="cap"><a href="#disc58">LVIII.</a></td> <td>Conchiusione</td> <td class="pag">674</td>
 </tr>
 <tr>
  <td>&nbsp;</td> <td><a href="#aggiunte">Aggiunte e correzioni</a></td> <td class="pag">689</td>
 </tr>
 <tr>
  <td>&nbsp;</td> <td><a href="#indicealf">Indice alfabetico</a></td> <td class="pag">743</td>
 </tr>
 <tr>
  <td>&nbsp;</td> <td><a href="#errata">Errata-Corrige generale</a></td> <td class="pag">751</td>
 </tr>
</table>

<p class="title pad2">
<i>Finito di stampare il 15 dicembre 1867.</i>
</p>

<hr class="silver" />
</div>

<div class="footnotes">

<h2>
NOTE:
</h2>

<p>
<a id="note1" href="#tag1">1.</a> Il P. Theiner occupa tre volumi in-folio sol per narrare di questo pontificato.
</p>

<p>
<a id="note2" href="#tag2">2.</a> <span class="smcap">De Thou</span>, L. <span class="scp">LXXIX</span>.
</p>

<p>
<a id="note3" href="#tag3">3.</a> Nel carteggio de' Medici a Firenze, filza 255, si vede quanto fosse approvata e
festeggiata l'elezione del cardinal Montalto.
</p>

<p>
<a id="note4" href="#tag4">4.</a> Vedi sopra a pag. 386 il volume precedente. Anche il marchese Muti scriveva
al duca di Savoja che, mentre Sisto V era malato, gli comparve in camera un frate
vestito di bianco, ch'era il diavolo, e gli rammentò come fosse scaduto il tempo pattuito,
e bisognava andarsene con lui: che il papa non volle confessarsi: e morto che
fu, un uccellaccio volò attorno alla sua finestra, e il cielo da sereno si fe bujo; scoppiarono
fulmini, e uno colpì lo stemma papale sul ghetto degli Ebrei.
</p>

<p>
E sopra relazioni siffatte tessono le loro storie l'arguto Petrucelli ed altri.
</p>

<p>
Vedasi <span class="smcap">J. Lorentz</span>, <i>Sixtus V und seine Zeit</i>. Magonza 1832.
</p>

<p>
<a id="note5" href="#tag5">5.</a> Questa ottenne a suo zio Antonio l'abazia di Fleury, il vescovado d'Orleans, il cappello
rosso, l'arcivescovado di Tolosa: a Carlo suo fratello l'abazia di Bourgueil e il
vescovado di Condom; a Francesco altro fratello l'abazia di San Cornelio di Compiègne
e il vescovado di Amiens; all'altro di nome Guglielmo il vescovado di Pamiers; due sorelle
furono abadesse l'una a Maubuisson; l'altra a San Paolo in Beauvoisis.
</p>

<p>
<a id="note6" href="#tag6">6.</a> Brantome, suo nimicissimo, non ne intacca la costumatezza. Enrico IV, pur suo
nemico, diceva al presidente Claudio Groulard: «Affedidio, cosa poteva fare una povera
donna, rimasta vedova con cinque figliuoli sulle braccia e le due famiglie di Navarra e
di Guisa anelanti alla corona? Strane parti doveva ella sostenere per ingannar gli uni e
gli altri, eppure salvar, come fece, i suoi figliuoli, che regnarono successivamente per la
savia condotta di donna tanto accorta. Mi meraviglio che non abbia fatto di peggio».
<i>Mém. de Groulard</i>, nel vol. <span class="scp">II</span> della collezione di <i>Petitot</i>, pag. 384.
</p>

<p>
<a id="note7" href="#tag7">7.</a> <i>Discorsi</i>, lib. <span class="scp">II</span>, c. 13.
</p>

<p>
<a id="note8" href="#tag8">8.</a> Il 7 gennajo 1559 da Blois Niccolò Capponi, per man del Tornabuoni ambasciador
fiorentino, mandava al granduca notizie di Francia, soprattutto lagnandosi che
molti colà sostenessero allora le dottrine luterane, mentre a Ginevra le calviniche; e si
leggessero i libri di Melantone e «di Pietro Martire fiorentino che ne tengono conto»;
cerca si dissuada il papa dal fare il Concilio, asserendo che «se si vien al Concilio, al
certo hanno ragione, perchè si fonderanno in su una cosa ove si fonda la Chiesa romana
anche lei; e se vengono alle mani, la risoluzione sarà che o non si farà nulla o con
poca reputazione».
</p>

<p>
<a id="note9" href="#tag9">9.</a> <span class="smcap">Haag</span>, <i>France protestante</i>, al nome. Il cardinale Commendone al cardinale Borromeo
scriveva nel dicembre del 1561. «Del vescovo di Troye in Campagne mi
hanno detto per cosa certa come, già pochi giorni, egli ha solennemente renunziato il
vescovado e l'Ordine, e presa <i>manuum impositionem</i> dalli ministri calviniani con
queste solenni parole: <i>Abrenuntio manuum impositionem papisticæ sathanicæ</i>: e che
avea voluto predicare nella chiesa di San Giovanni di Troye come ministro calviniano;
ma che gli fu proibito dal conte d'Eo governatore della provincia, per paura che
non si levasse tumulto nella città. Questo vescovo, ora ministro del demonio, fu figliuolo
del principe di Melfi, fuoruscito di Napoli, di casa Caracciolo, stato soldato, frate, abbate,
vescovo; e nel 1556 fu a Roma, dove fu accusato d'eresia, e che avesse, come
veramente aveva, contaminato lui stesso gran parte della sua diocesi. Ora dicono ch'egli
è in Parigi con gli altri ministri: dove vivono con somma licenza, poichè già si predica
in più case dentro della città..... e con tanta insolenza che, già pochi dì, sonandosi le
campane di San Medardo, dove vicino abita il Beza, egli mandò a comandare che non si
sonasse, e non volendo colui che sonava obbedire, fu ammazzato insieme con altri preti».
Nell'<i>Archivio Vaticano</i>.
</p>

<p>
<a id="note10" href="#tag10">10.</a> Si dice che i Riformati fossero due milioni. Sarebbero il sesto della popolazione,
giacchè il primo censimento, fatto il 1702, dopo tante annessioni, diede 19 milioni
d'abitanti: nè poteano esser più di 12 milioni al tempo della Riforma. Eran però pensatori
e proprietarj, sicchè quella era veramente una rivolta politica contro la monarchia.
</p>

<p>
<a id="note11" href="#tag11">11.</a> Di Caterina stavano molto in sospetto i Cattolici; e il cardinale Commendone ai 12
ottobre 1561 scriveva al cardinale Borromeo: «Monsignor di Granuela....... m'ha detto
come la regina non vuole udir consiglio, nè conoscere il pericolo nel quale si ritrova,
nè ammettere l'offerte del re cattolico e delli duchi di Savoja e di Lorena a stabilimento
suo e de' figliuoli, e che ogni dì va perdendo autorità, ed all'incontro la casa di Vendome
l'acquista..... Appresso mi ha detto che frà Pietro Martire (Vermiglio) ha di continuo
adito aperto alla regina, e sebbene non dubita della buona mente di S. M., teme
nondimeno ciò portare gran pregiudizio alla causa, sgomentando li Cattolici, e dando ardire
agli Eretici. Similmente ha mostrato maraviglia e dispiacere assai che il reverendo
legato (il cardinale di Ferrara) dimostri molta amorevolezza e confidenza con la casa di
Vendome, usando molti rispetti verso gli eretici». <i>Arch. Vaticano.</i>
</p>

<p>
In una relazione di Francia al duca di Toscana 13 maggio 1563, filza 4012, dopo
la pace, si scrive:
</p>

<p>
«Il cardinale privato di Sciattliglion avea scritto alla regina che saria andato presto
a trovare sua maestà e saria andato in abito di gentiluomo e cavaliero, avendo lasciato
la impurità della veste romana, per dir quelle parole ch'egli temerariamente e insolentemente
usa».
</p>

<p>
Tra i famigliari di Caterina de' Medici fu Giacomo Corbinelli, d'illustre famiglia
fiorentina e di bella coltura, e che pel primo pubblicò il libro di Dante del Vulgare
Eloquio. Lo storico De Thou dice di lui: «Non sapevasi di qual religione fosse: era
d'una religione politica <i>alla fiorentina</i>, ma era uomo di buoni costumi».
</p>

<p>
Cosmo Ruggeri fiorentino s'introdusse alla Corte di Caterina de' Medici; e pien
di talento e di sfacciataggine, ottenne onori e soldi. Tirò l'oroscopo de' signori della
Corte: cominciò a far almanacchi ogni anno, sparsi di sentenze d'autori latini. Venuto
in fin di morte, ed esortato a pensar a Dio, prese in burla il curato e i Cappuccini, protestando
aver sempre creduto non v'abbia altro Dio se non i re e principi che possono
farci del bene, nè altri diavoli sè non i nemici che ci tormentano in questo mondo.
Morto in tali sentimenti, il suo cadavere fu strascinato ove si sepelliscono le bestie.
Molto s'applicò alla magia, fu accusato di sortilegj contro Carlo IX ed Enrico IV.
</p>

<p>
<a id="note12" href="#tag12">12.</a> A proposito di martiri d'eretici va citata un'opera di Feliciano Niguarda, oratore
nel Concilio di Trento, poi vescovo di Como, <i>Assertio fidei catholicæ adversus articulos
utriusque confessionis fidei Annæ Burgensis juris doctoris, et in academia aurelianensi
olim professoris, ac postremo parlamenti parisini senatoris: quam ipse eidem parlamento
obtulit cum, propter hæresim diu in carcere inclusus, paucis post diebus ad supplicium
esset deducendus: nec non adversus pleraque id genus alia. Præterea contra
ejusdem mortis historiam, quæ martyrium inscribitur, Lutetiæ editum; deque hæreticorum
miraculis specialis additur articulus</i>. Venezia 1563.
</p>

<p>
<a id="note13" href="#tag13">13.</a> Lettera del 6 ottobre 1570 a Nofri Camajani ambasciadore a Roma, nell'Archivio
centrale di Firenze, <i>Carteggio di Roma</i>, app. <span class="scp">LXXXII</span>.
</p>

<p>
Delle cose di Francia abbiam parlato nel vol. <span class="scp">II</span>, pag. 408.
</p>

<p>
<a id="note14" href="#tag14">14.</a> Sull'assassinio politico abbiam noi raccolto bizzarre particolarità, e pubblicate
nelle Spigolature degli archivj di Firenze.
</p>

<p>
<a id="note15" href="#tag15">15.</a> Il 27 giugno 1566 Pio V scriveva a Caterina lamentandosi che, sotto il nome
della pace, crescesse di tanto l'ardire de' Riformati, e da ciò prendesser ansa anche
altri. <i>Non est quod quisquam istos Dei et vestros rebelles atque hostes patiendo, tollerando,
dissimulando ad sanitatem redituros esse speret; et nescio quam temporis
maturitatem expectandam censeat, et illo pacificationis edicto paci regni consuli existimet.
Crescit eorum in dies furor, augetur animus; quo lenius cum illis agitur, eo
magis eorum corroboratur audacia. Non solum matris Ecclesiæ obedientiam abjecerunt,
sed in primis regiæ potestatis jugum excutere, et legum ac judiciorum metu
abjecto, se se in libertatem asserere et rapinarum sacrilegiorum, scelerum et flagitiorum
omnium licentiam assequi student. Quo circa majestatem tuam hortamur, monemus et
per omnipotentem Deum obstestamur ut, cum videat jam nihil cunctando et patiendo
perfici, tantum incendium, antequam latius serpeat, extinguere conetur: si enim hæreticorum
sectas alias ex aliis in isto regno in dies exoriri, et multiplicari permiserit,
tum volet illud extinguere cum minime poterit. Utinam non eveniant ea quæ eventura
prædicimus!</i>
</p>

<p>
<a id="note16" href="#tag16">16.</a> Sermoni del Panigarola, Parigi 1599, in 8º, p. 318.
</p>

<p>
Oltre i già conosciuti documenti, fu ultimamente dal Theiner Ann. Eccles. pubblicata
la corrispondenza del nunzio Salviati, che conferma viepiù quel che Ranke, Raumer,
Mackintosch ed altri protestanti sostennero, essere quello un delitto politico, non
un delitto religioso. Vivissima era l'ira del duca di Guisa contro l'ammiraglio Coligny,
cui attribuiva l'assassinio di suo padre. Coligny entrò in Parigi alla testa di trecento
gentiluomini, quando trattavasi del matrimonio di Enrico di Navarra con Margherita
di Valois: e acquistò le buone grazie di Carlo IX, che così parea sottrarsi alla dipendenza
di Caterina de' Medici e del duca d'Anjou, e che forse andava a romper guerra a
Filippo II per cacciarlo dai Paesi Bassi. Ciò spiaceva immensamente a quei due, onde
risolsero di uccider l'ammiraglio, ispirati anche da Filippo II. Per l'uccisione di lui avvenne
il massacro.
</p>

<p>
Il nunzio Salviati sapea solo che si attentava alla vita del Coligny: nel riferire il
fatto dice: «Quand'io scriveva i giorni passati che l'ammiraglio procedeva troppo, e gli
si darebbe sulle mani, ero convinto che non si voleva più sopportarlo: ero confermato
in tal opinione quando scrissi che speravo dar ben presto a sua santità qualche buona
notizia, ma non credevo alla decima parte di quel che ora vedo co' miei occhi... Se l'ammiraglio
fosse morto del colpo d'archibugio che gli fu tirato, non credo sarebbero perite
tante persone». (Lett. 24 agosto).
</p>

<p>
Carlo IX avea prevenuto il Salviati, spedendo assicurare il papa che il fatto riuscirebbe
a pro della religione; ma in quel momento di stupore, le spiegazioni che gli
stessi reali ne diedero eran differenti, secondo le persone e le circostanze. In fatto,
messo mano a un primo delitto, i soliti ladri e assassini che compajono in ogni rivoluzione
ne profittarono; si disse che uccideano gli Ugonotti perchè questi aveano tramato
d'uccidere i Cattolici: Caterina fu contenta di poter palliare sotto un delitto universale il
delitto particolare. «Quelli che si vantano d'aver colpito l'ammiraglio son tanti, che
piazza Navona non basterebbe a capirli (dice lo spaccio 22 settembre)..... Tutto quanto
scrissi riguardo all'ammiraglio si conferma. La reggente lo fece colpire senza che il re
lo sapesse, ma con partecipazione del duca d'Anjou, della signora di Nemours e del
duca di Guisa. Se Coligny fosse morto al primo colpo, gli altri non sarieno stati trucidati.
Ma sopravvivendo alle ferite, gli autori dell'attentato temettero che il delitto fallito
non attirasse maggiori pericoli, e s'intesero col re, e risolsero di buttar ogni vergogna, e
sterminare quei del suo partito».
</p>

<p>
L'Adriani, nella <i>Storia Fiorentina</i>, e il Davila <i>Guerre Civili</i>, asseriscono un concerto
fra il re di Francia e quello di Spagna, fatto a Bajonna. Questa asserzione adottata
dagli storici più letti, è vittoriosamente confutata dai documenti. Ponno vedersi l'italiano
Alberi, <i>Vita di Caterina De Medici</i>, e il tedesco G. Goldan, <i>La Francia e la San
Bartolomeo</i>; ed, oltre quel che ne abbiamo noi recato nella <i>Storia Universale</i>, libro <span class="scp">XV</span>,
una pienissima dissertazione di Giorgio Gandy nella <i>Revue des questions historiques</i>,
vol. <span class="scp">I</span>, pag. 1866.
</p>

<p>
Un autore tedesco prese a dimostrare che fu un'ordita di Caterina col re di Navarra
per distruggere i Cattolici. <span class="smcap">W. von Schuz</span> <i>Die aufgehelte Bartolomæusnacht</i>.
Lipsia 1845. Non dico che abbia ragione, dico che anche questo punto fu sostenuto con
buone ragioni.
</p>

<p>
Da Bossuet gli accusatori copiarono che il legato pontifizio venne a Parigi a congratularsi
con Carlo IX d'«un'esecuzione lungamente e saviamente meditata». Ma
Bossuet donde ha tolta quest'asserzione? Eppur divenne la base de' racconti, poi della
tragedia di Chenier, degli <i>Ugonotti</i> di Scribe, e d'altri.
</p>

<p>
Su tutti questi fatti si consultino in senso contrario:
</p>

<ul>
<li><span class="smcap">De Felice</span>, <i>Histoire des Protestants de France</i>, 1850.</li>
<li><span class="smcap">Coquerel</span>, <i>Précis de l'histoire des Eglises reformées</i>, 1862.</li>
<li><span class="smcap">Dabgaud</span>, <i>Histoire de la liberté religieuse</i>.</li>
<li><span class="smcap">Monaghan</span>, <i>L'Eglise et la Reforme, Bulletin de la Société de l'histoire du protestantisme français</i>.</li>
</ul>

<p>
Dopo tant'altre storie di Caterina vedasi <i>Debts et creanciers de la reyne mère Cathérine
de' Medicis; documents publiés pour la première fois d'après les archives de
Chenonceau, avec une introduction par</i> <span class="smcap">M. L'abbè C. Chevalier</span>. Parigi 1862.
</p>

<p>
<a id="note17" href="#tag17">17.</a> Delle questioni religiose di Francia, come d'ogni altra cosa dove ci fosse a far
rumore volle impacciarsi il gran ciarlatano Giovanni Battista Marini. E nella <i>Sferza,
invettiva a quattro ministri dell'iniquità</i> (Napoli 1626) flagella quattro autori di
un'opera eretico-democratica; sostiene che i Calvinisti sono nemici dei re; e conchiude,
questa volta senza metafore, che «al fuoco dannare si devono tutti coloro, insieme con
quei libri ove tali dottrine si contengono: deonsi punire gl'impressori e i venditori di
essi: deonsi spianare le loro cattedre, e diroccare le loro chiese».
</p>

<p>
<a id="note18" href="#tag18">18.</a> Il gesuita Guglielmo Dondini descrisse le imprese del duca di Parma a soccorso
della Lega. Vedi <i>Bibliotheca romana</i> di Prospero Mandosio.
</p>

<p>
<a id="note19" href="#tag19">19.</a> Sono a stampa varie sue scritture polemiche, fra cui le <i>Lezioni Calviniche</i>, recitate
d'ordine del duca di Savoja in Torino il 1582, per opporsi ai novatori che tuttodì
cresceano. Ivi loda il congiungere la predicazione colla teologia; questa gl'insegnò a
fare più sicure le lezioni. Una sua apologia per negare la voce sparsasi, ch'egli si fosse
fatto predicatore evangelico a Ginevra, è manuscritta nella libreria Soranzo a Venezia.
Scrisse pure <i>De Parisiensium obsidione</i> (Roma, senza data). Ne' manuscritti della Magliabecchiana
VII, 346 è quell'epigramma, probabilmente di Vincenzo Giliani, in lode
del Panigarola.
</p>

<div class="poem">
<p><i>Religionis honos et gloria magna, clerique</i></p>
<p class="i2"><i>Seraphici summum, Panicarola, decus....</i></p>
<p><i>Ut nautæ occludant mundi a sirenibus aures</i></p>
<p class="i2"><i>Quo valeat tuta sistere prora sinu,</i></p>
<p><i>Vitandumque mones Scillam, infestumque Caribdim....</i></p>
<p><i>Doctrinamque piam, sinceraque dogmata sectans</i></p>
<p class="i2"><i>E scopulis navim litora ad alma vehis.</i></p>
</div>

<p>
Nella classe <span class="scp">XXXIV</span>, cod. 17 de' manuscritti della Magliabecchiana è un <i>Breve
compendio della dottrina di Platone in quello ch'ella è conforme alla fede nostra</i>, composto
da un tal Verino, il quale dedicandolo a Giovanna d'Austria granduchessa di Toscana,
dice: «Perlocchè l'A. V. S. con gran prudenza attende a sì bella notizia qual è
quella de' movimenti de' cieli, servendosi dell'eccellentissimo astronomo Egnatio Danti...
io stimo che vorrà sentire la non meno salutifera che gioconda dottrina della cristiana
teologia del padre F. Panigarola».
</p>

<p>
<a id="note20" href="#tag20">20.</a> Negli Archivj Medicei è una lettera del 26 aprile 1593, che Enrico IV scrive al
granduca ringraziandolo d'avergli mandato il cardinale Gondi a consigliarlo di farsi cattolico
ed «Ho voluto e voglio promettervi, com'io fo in fede e parola di re, per la presente,
scritta e segnata dì mia mano, di far dichiarazione e professione pubblica della
religione cattolica secondo le costituzioni della Chiesa, come hanno fatto i re di Francia
miei predecessori, nel termine di due mesi». Accetta l'offerta fattagli di mille Svizzeri
pagati per un anno, e del soldo per sei mesi di altri mille: gli fa comprendere di
mancar affatto di denaro, e gli chiede a prestito altri ducento mila scudi contanti, coi
quali mezzi potrà ridur in breve tempo la città di Parigi, sicchè a lui ne sarà debitore,
e promette restituirglieli e restargliene obbligatissimo.
</p>

<p>
<a id="note21" href="#tag21">21.</a> Frà Serafino Banchi, domenicano fiorentino, rivelò a Enrico IV la trama che
Pietro La Barrière avea fatta per ucciderlo: onde costui fu preso e appiccato. Il Santo
Uffizio di Roma credette avesse con ciò violato il secreto sacramentale, e perciò lo
chiese al priore di Parigi, ma Enrico lo protesse, e lo fe giunger a Firenze, ove il granduca
lo tenne salvo, finchè, nella riconciliazione di Enrico IV, si stipulò la salvezza
del Banchi. <i>Storia segreta di Enrico IV</i>, Tom. <span class="scp">III</span>.
</p>

<p>
Lo stesso partito che inventava Dante precursore dell'unità regia d'Italia, volle attribuir
a Enrico IV l'idea d'ingrandir la Casa di Savoja sopra l'Italia tutta. La famosa
sua <i>Repubblica Cristiana</i>, che al fin de' conti non era più che un progetto, mirava
a metter de' limiti alle grandi potenze, tali che non aspirassero a sorpassarli, o se il
volessero, fossero impedite da tutte le altre. Era insomma un intervento generale;
unico modo invero che finora siasi divisato per prevenire le guerre. In essa <i>Repubblica
Cristiana</i> doveano esservi quindici signorie: cioè cinque elettive, il papa, l'imperatore,
i re di Polonia, Ungheria, Boemia: sei ereditarie, Francia, Spagna, Inghilterra, Danimarca,
Svezia, Lombardia: quattro repubbliche sovrane; prima la veneta; la seconda
composta dei ducati di Genova, Firenze, Modena, Parma, Mantova, e i piccoli Stati di
Lucca, Mirandola, Finale, Monaco, Sabbioneta, Correggio e simili; la terza gli Svizzeri,
la quarta delle diciassette provincie de' Paesi Bassi. A capo della Repubblica Cristiana
doveva stare il papa.
</p>

<p>
<a id="note22" href="#tag22">22.</a> Quando Maria De Medici partì per Francia, santa Maddalena de' Pazzi, ch'essa
visitò più volte in Santa Maria degli Angeli in Firenze, le predisse avrebbe molti figliuoli,
purchè avesse procurato presso il marito, Iº che i Gesuiti fossero rimessi nel regno, IIº che
cercasse la distruzione degli eretici, IIIº che tenesse in ispeciale affezione i poveri.
</p>

<p>
<a id="note23" href="#tag23">23.</a> <span class="smcap">Gregorio Rosso</span>, <i>Hist. delle cose di Napoli sotto l'imperio di Carlo V</i>. Napoli
1635. L. 1, p. 133.
</p>

<p>
<a id="note24" href="#tag24">24.</a> Così Antonino Castaldo, che morì verso il 1560, e che spesso fu copiato dal
Giannone. Vedi <i>Raccolta de' più rinomati scrittori dell'istoria generale del regno di
Napoli</i>. Napoli 1769.
</p>

<p>
<a id="note25" href="#tag25">25.</a> Forse all'advento, perchè la quaresima vedemmo predicava a Venezia.
</p>

<p>
<a id="note26" href="#tag26">26.</a> <i>Storia delle eresie.</i> T. <span class="scp">IV</span>, 447.
</p>

<p>
<a id="note27" href="#tag27">27.</a> Ciò potrebbe provare che Giovanni fosse altro da Alfonso, osteggiato dal Castiglione,
che dice: «La malignità ancora, senza parlare vi si vede dipinta nella pallidezza
di quel volto pestilente».
</p>

<p>
<a id="note28" href="#tag28">28.</a> Il Giannone in tutto il ragionare degli eretici è inesattissimo. Sponde, nella continuazione
degli <i>Annali</i> del Baronio, dice che il Vermigli <i>Neapoli nactus nonnulla
Erasmi, Zuinglii et Buceri scriptis, et conversatione Joannis Valdesii j. p. hispani,
ex Germania illuc delati, atque lutheranesimo imbuti, corruptior factus, una cum
ipso, spiritu et conatu rem agens, clam cœtum quemdam tam virorum quam fœminarum,
primæ etiam nobilitatis collegerunt, quibus ipse concionabatur</i>.
</p>

<p>
<a id="note29" href="#tag29">29.</a> <span class="smcap">Castaldo</span>, c. 5.
</p>

<p>
<a id="note30" href="#tag30">30.</a> Questo passo è copiato <i>ad literam</i> dal Giannone, che invece di <i>summario</i> scrive
<i>seminario</i>.
</p>

<p>
<a id="note31" href="#tag31">31.</a> In fatto il Valdes nel <i>Mercurio</i>, da un'anima pia fa dire che non credeva necessarj
i pellegrinaggi, pure lodava la buona intenzione con cui alcuni vi si moveano: e
che, mirando essa coi giubilei e le indulgenze a procurar di seguire la dottrina di Cristo,
se altri gliene facesse rimprovero, rispondeva: «Fratelli, prendete il cammino che vi
par migliore, e a me lasciate pigliar quello che voglio, poichè non è cattivo».
</p>

<p>
<a id="note32" href="#tag32">32.</a> L'inquisizione spagnuola non v'era a Napoli, come dicemmo. L'epitafio fu pubblicato
nel 1859 a Königsberg nel giornale <i>Neue Preussiche Provinzialblätter</i>, tom. <span class="scp">IV</span>,
pag. 215.
</p>

<p>
<a id="note33" href="#tag33">33.</a> Si ha manuscritto un <i>papel sobre poner la inquisicion en Napoles</i>, ove a Carlo V
si fa dire: «Amo meglio il regno senza inquisizione, che l'inquisizione senza regno».
</p>

<p>
<a id="note34" href="#tag34">34.</a> <span class="smcap">Summonte</span>, <i>Storia di Napoli</i>. L. <span class="scp">X</span>, c. 4.
</p>

<p>
<a id="note35" href="#tag35">35.</a> La lista era scritta con tanta gelosia, che le persone non sono indicate che per
numeri, poi dichiarati in cedola a parte. Il documento in spagnuolo fu prodotto dal sig.
Edwardo Böhmer in calce alle <i>Centodieci divine considerazioni di Giovanni Valdesse</i>.
Alla di Sassonia 1860.
</p>

<p>
<a id="note36" href="#tag36">36.</a> Il Bernino, appoggiandosi al manuscritto del Caracciolo, dice che «in terra d'Otranto
vi fu Ladislao, auditor del vescovo d'Otranto, e l'istesso arcivescovo fu gravemente
processato, e si disse che aveva mandato Lodovico Manna a leggere alla sua
chiesa d'Otranto pubblicamente, e che avea commercio di lettere con Martino Bucer,
e che fu amico del Valdes, leggeva i suoi libri, e che tenne gran tempo in casa il Giannetto,
eretico marcio che se ne fuggì poi a Ginevra. A questo arcivescovo impedì il cappello
il cardinale Caraffa». L'arcivescovo era Pietro Antonio da Capua, lodato dall'Ughelli
per gran dottrina, erudizione e probità; onorato assai nel Concilio di Trento,
ove spesso orò.
</p>

<p>
<a id="note37" href="#tag37">37.</a> Giovanni Tommaso Sanfelice, che al Concilio fu rimproverato dal vescovo di
Chironia, poi privato dell'uffizio di commissario, espulso dal Concilio, e a Roma al
tempo di papa Paolo incarcerato insieme col cardinal Morone, come si disse nel
Discorso XXVIII.
</p>

<p>
<a id="note38" href="#tag38">38.</a> Nicolò Maria Caracciolo; persona di grande autorità presso i papi e i governanti.
</p>

<p>
<a id="note39" href="#tag39">39.</a> Giulio Pavesi bresciano, de' Predicatori, commissario del Sant'Uffizio.
</p>

<p>
<a id="note40" href="#tag40">40.</a> Onorato Fascitello d'Isernia, cassinese, lodato per letteratura dal Casa, dal
Bembo, dal Flaminio. Fu al Concilio di Trento.
</p>

<p>
<a id="note41" href="#tag41">41.</a> Fabio Mirto.
</p>

<p>
<a id="note42" href="#tag42">42.</a> Antonio Scarampi piemontese, de' conti di Cannella. Fu al Concilio.
</p>

<p>
<a id="note43" href="#tag43">43.</a> Giacomo Guidi, nobile di Volterra, scolaro di Francesco Guicciardini. Fu pure
al Concilio.
</p>

<p>
<a id="note44" href="#tag44">44.</a> Nicola Francesco Missanelli. Contro di lui nel 1567 fu pronunziata sentenza,
qualmente fosse caduto in sospetto perchè molti eretici adoperavansi palesemente nella
sua diocesi, onde venne sospeso per dieci anni, togliendogli metà della prebenda.
</p>

<p>
<a id="note45" href="#tag45">45.</a> Gaspare Fossa calabrese, de' Minimi, inaugurò con un suo sermone il Concilio
di Trento nel 1562, e vi era molto ascoltato.
</p>

<p>
<a id="note46" href="#tag46">46.</a> <span class="smcap">Schoelhorn</span>, <i>Amœnitates ecclesiasticæ</i>.
</p>

<p>
<a id="note47" href="#tag47">47.</a> <span class="smcap">Poli</span> <i>Epistolæ</i> vol. <span class="scp">III</span>, <i>diatr.</i> p. 262.
</p>

<p>
Sugli eretici che serpeggiavano allora in Lombardia e in tutta la regione transpadana,
portano luce due lettere del Vida, che il cavaliere Ronchini trasse, la prima dalla Biblioteca
Palatina di Parma, l'altra dall'Archivio governativo d'essa città, o che sono
cosifatte:
</p>

<p class="center">
        Al reverendissimo signor mio osservandissimo il signor
                          cardinale Contareno.
</p>

<p>
Cum vidissem in tota fere transpadana regione antiquissimam Psallianorum [Degli Psallj o <i>Precatores</i> parla il Macri nello <i>Hierolexicon</i>] hæresim,
improborum quorumdam scelere nostris temporibus repetitam, suscitari, literis
statim Paulum III Pont. Max. admonendum duxi; si forte, dum malum adhuc est
recens, occurrere vellet. Quod autem hic audio tibi, Contarene pater amplissime, curæ
esse, ut, quæ spectant ad rem sacram, omnia e religione fiant dicanturve, neu quis
quippiam contra sanctorum patrum placita moliatur, teque huic negotio in primis
summi pontificis decreto de ejus sacri senatus sententia præfectum fuisse, tibi literarum
ipsarum exemplum transmittimus, ut videas an ea, quæ scribimus, sint alicujus
momenti, et tanti pontificis animadversione digna. Leges igitur prius tu quicquid id
est; et, si quid ad rem facere videris, literas reddendas curabis. Quia vero etiam fortasse
pluribus verbis egi quam par erat in re adeo clara; si tibi longiuscula epistola
videbitur, judicaverisque habendam rationem pontificis ætatis jam, ut videor videre, in
gravescentis, brevi tu coram rem explicabis. Deinde mihi ut quam primum rescribatur
operam dari velim, simulque abs te mihi ignosci, quod, non multa mihi tecum familiaritate
intercedente, ad te, ista gravitate, dignitate ac doctrina virum, tam familiariter
scribere ausus sim: quod ut boni consulas te etiam atque etiam rogo. Vale, et Vidam
tui observantissimum dilige. Cremonæ, calendis febr. <span class="scp">MDXXXVIII</span>.
</p>

<p class="indr">
Tui observantissimus famulus<br />
 Hier. Vida, Albæ episcopus.
</p>

<p class="center">
 Al molto reverendo signor mio osservandissimo, il signor Marcello [Marcello Cervino, che fu poi papa] secretario secreto di Nostro Signore.
</p>

<div class="blockquote">
<p>
In queste parti et in Lombardia gli errori de' moderni heretici vanno molto hora dilatandosi:
non parlo già della diocesi mia, che, per Dio gratia et per uno gagliardo Breve
a me da nostro signore per sua benignità el suo prim'anno concesso contra tanto esenti
quanto non, è assai ben netta. Dico la cosa esser in colmo; e, se non se li provede,
vedo l'impendente total ruina. A questi giorni trovandomi in Asti per vedere il signor
marchese del Vasto, et ivi ragionando sopra questa mala influentia, per alcuni predicatori,
i quali in diversi lochi hanno havuto ardire predicare perniciosa dottrina contra
il pubblico consenso d'antichi Padri, in molto pregiudicio de l'anime de' fedeli christiani,
ritrovandosi a questi parlamenti il signor Giovanni Battista Speciano senatore di Milano
et capitano generale di justitia, huomo molto da bene et catholico, mi promise
volere alla fiata, anchor che sia occupatissimo, ire alle prediche, per potere obviare a
tali inconvenienti: il che facendo, son certissimo sarà di molto freno a queste pesti,
per la suprema autorità e potestà che tiene. Vero è che in la mente li resta qualche
scrupolo, imperocchè essendo materia mera ecclesiastica, accasca spesse fiate fare qualche
dimostrazione contra detti heretici; ma, dandoli poi da essere giudicati al giudice
ecclesiastico, si vede che subito senza altra animadversione sono rilassati, sotto pretesto
che siano pentiti et emendati, e che non siano relapsi. Io poi ritornato alla mia Chiesa,
e facendo molta consideratione sopra questa cosa, et vedendo che questa setta di heretici
non è per errore, ma per espressa malitia, e che non solamente fanno questo perchè
così sentano, ma tutto procedere perchè attendono alla destruttione del vivere
christiano, e sitiscono il sangue dei catholici, macchinando etiandio con l'arme in la
vita nostra, e che non fu mai setta tanto pernitiosa, mi parerebbe se li dovesse precedere
contra con maggiore severità, e non darli occasione di far peggio, perdonandoli
sotto pretesto di falso pentimento. Questi falsamente repentiti (io ne ho veduto
l'esperienza molte volte) fanno come gli uccelli, i quali sono stati in la rete una volta:
non mutano il costume suo, ma sono assai più cauti, temendo di non cascare in la rete
un'altra fiata, e con astutia serpentina al coperto spargono tutto il veneno, et fanno
peggio assai che prima. Per obviare a tanto male, si serva pratica in Francia di condennare
alla morte et al focho chi è represo, nè si aspetta che la seconda volta incappino;
e, per questo, in quelle contrate capitano rarissimi heretici. Quando tal pratica
si servasse in Italia, non sarebbe tanto dannoso, nè si dilaterebbe tanto questo male,
il quale ogni dì va serpendo per summa impunità e licentia di delinquire. Nè mi parerìa
fuori di proposito che hor si facesse una severa costitutione contra gli heretici,
come al tempo d'Innocentio IIII in <i>Concilio Lugdunense</i> fu fatta contra quelli i quali
commettevano homicidio per mezzo degli assassini; dove el detto pontefice volle che,
constando che alcuno avesse commesso tal delitto, come inimico della religione christiana
fusse diffidato da tutto il populo christiano, et ciascuno potente senza altra sententia
lo potesse punire della vita. A questa impresa mi pare saria molto a proposito
l'animo di nostro signore, come anche sua santità nel suo pontificato ha fatto altre imprese
honorevolissime, intentate dagli altri pontefici suoi predecessori. Se pur sua beatitudine
non volesse fare una cosa pubblica e generale, me parerìa molto a proposito
ch'ella facesse electione d'alcuni signori seculari in Italia, persone di buona fama et
catholici, alli quali desse piena libertà di potere executivamente punire tutti gli heretici
convicti (o fusseron relapsi, o non), con partecipatione del vescovo di quella diocesi
per riverenza. Se nè ancho questo piacesse a sua beatitudine fare in ogni loco, certo
almeno sarìa necessario in Lombardia et in queste contrate di Piemonte. E, piacendole,
non potrebbe trovare huomo più a proposito in queste parti di quello, del quale
di sopra è fatta mentione, essendo dottore e dotto senatore, et capitano generale di justitia,
di molta autorità. De l'integrità et virtù sua, sua beatitudine potrebbe far pigliare
informatione dal reverendissimo cardinale di Veruli, havendo sua signoria reverendissima
praticato molto tempo nel ducato di Milano. Tal facoltà ho inteso fu data altre
volte al marchese di Saluzzo, e fu di tanto spavento in queste parti, che, poichè n'ebbe
punito due o tre, mai più nel tenimento suo non si vide pur un heretico, ancorchè li
circumvicini paesi ne fusseron pieni. Se tal facultà se fusse havuta, un mastro Agostino
dell'Ordine de' Servi (credo sia aretino) [Dovrebb'essere maestro Agostino Bonucci da Arezzo, che nel 1542 fu generale dei Serviti, e del quale
trattano gli <i>Annali dei Servi di Maria</i> al tom. <span class="scp">II</span>, pag. 131 dell'edizione lucchese del 1721], il quale or fa l'anno predicò gagliardamente
in Cremona mille heresie, non sarìa partito impunito. Quest'anno poi predicando
in Genova, non fu già tollerato dai Genovesi, ma scacciato con vergogna anti
mezza quaresima; provisione certo non bastante, imperocchè un altro anno andarà a
seminare queste male sementi altrove. Costui, oltra le bestemmie ch'ebbe ardimento
predicare in Cremona contra Dio e li santi, tutto incumbeva a demolire la potestà ecclesiastica
e del sommo pontefice. Venne a tanto, che seditiosamente tentò di persuadere
al populo che fusse lecito ire a casa di prelati ecclesiastici, e popularmente depredarli,
levando li grani e robe quanto se poteva. Per soddisfare al debito mio mi è
parso non poter far di meno, che non procurassi per qualche via queste cose tanto
periculose pervenissero a notitia di nostro signore, acciò vi facesse opportuna provisione
come li paresse. Piacerà dunche alla signoria vostra, comunicando prima il tutto col
reverendissimo et illustrissimo signore padron nostro (il cardinale Farnese), la cui signoria
intendo già essersi applicata alle faccende, parlarne opportunamente con sua
beatitudine. E s'ella non potesse comodamente fare che non li dicesse l'autore da chi ha
queste cose, lo dica con tal destrezza, che sua santità non mi tenga nè presuntuoso,
nè in tutto inetto, ch'io mi sia arrogato prescrivere quale modo s'habbia tenere circa
cose di tanta importanza. Il zelo della fede et il studio ch'io ho sempre havuto a quella
sacrosanta sede, m'hanno spinto a ciò fare.
</p>

<p>
Baso il piede di sua santità, le mani allo reverendissimo et illustrissimo signor padrone,
et me raccomando alla signoria vostra.
</p>

<p>
In Alba alli <span class="scp">XXVII</span> di maggio <span class="scp">MDXXXIX</span>.
</p>

<p>
Se nostro signore ordinasse che 'l Breve fosse fatto al signor Giovanni Battista Spetiano,
vostra signoria lo facci dare al mio agente. E perchè ho nuove fresche che monsignor
illustrissimo e reverendissimo dovrà ire in Ispagna, in absentia sua insinui pur
queste cose a sua beatitudine.
</p>
</div>

<p class="indl">
Di vostra signoria
</p>

<p class="indr">
         <span style="margin-right: 4em">servitore</span><br />
Hier. Vida, vescovo d'Alba.
</p>

<hr class="tbs" />

<p>
Segue la bozza d'un <i>Breve</i>, che il Vida proponeva alla Corte di Roma.
</p>

<p class="center">
                           Paulus PP. III.
         Dilecto fili, salutem et apostolicam benedictionem.
</p>

<div class="blockquote">
<p>
Cum, sicut ad nostrum displicenter pervenit auditum, in partibus Lombardiæ ac
totius fere Galliæ Cisalpinæ, scelere et culpa quorundam diversorum ordinum verbi Dei
prædicationis officium sibi assumentium, magis ac magis recentium hæreticorum hæreses
quotidie invalescant, multique eorum exemplo non pertimescant serere ac spargere
perniciosa in suarum et aliorum Christi fidelium animarum periculum, atque in
Dei et ejus sanctorum, nec non hujus sacrosanctæ sedis nostræ contemptum, sacros
canones et sanctorum Patrum constitutiones ludibrio habentes, nitunturque in populo
christiano, quantum possunt, seditiones commovere, ac totis viribus simplicium atque
imperitæ multitudinis animos contra dictam sedem concitare non desinant; nos, ad
quos ex commisso nobis desuper pastoralis officii debito pertinet in talibus debitam diligentiam
adhibere, præmissis, ne deteriora parturiant, congruentibus remediis occurrere
desiderantes, tibi, de quo in iis et aliis specialem in Domino fiduciam habemus,
quique, ut accepimus, in ducatu Mediolani, atque in dictæ Galliæ Cisalpinæ plerisque
regionibus potestate tibi a Cæsare contra delinquentes puniendos tradita plurimum
polles, fideique catholicæ propugnator ac vindex strenuus semper extitisti, ac devotione
quadam præcipua erga dictam sedem nostram teneris, per præsentes, auctoritate
apostolica, motu proprio et ex certa scientia committimus et mandamus quatenus
omnes et singulos utriusque sexus tam laicos et seculares, quam ecclesiasticos et quorumvis
Ordinum regulares, cujuscumque dignitatis, status et conditionis, ac quovis
exemptionis privilegio muniti fuerint, in præmissis culpabiles, hæresis videlicet labe
aspersos, seu suspectos, eisve auxilium, consilium et favorem quomodolibet præstantes,
nemine irrequisito, persequi, capere, ac detineri facere possis ac debeas, eosque deinde,
ad Dei laudem et honorum exaltationem et perversorum exemplum, juxta canonicas
sanctiones debilis pœnis compescere auctoritate nostra procures, requisito tamen ac
tecum talibus examinandis ac condemnandis adhibito loci illius episcopo, seu ejus vicario,
ubi talia contigerit perpetrari. Quia vero propter nimiam levitatem, qua judices
ecclesiastici agere solent contra hujusmodi deprensos, sæpius contingit improbis majorem
delinquendi causam atque occasionem præberi, cum quisque malus, spe facilis
veniæ, confidentius ad malum invitetur, sæpiusque contingit hujusmodi perversos, prætextu
falsæ pœnitentiæ, quam ecclesiæ constitutionibus illudentes preseferunt, ut
mortem, atque alias pœnas evadant, pejores ac magis perditos fieri, magisque perniciosa
audere, atque moliri, eadem auctoritate committimus ac mandamus ut, si eos,
qui in hujusmodi crimine deprehensi fuerint, tu una cum dicto diocesano tales esse
inveneritis, quod sine periculo eis parci nos possit, quod scilicet non tantum hæretica
labe inquinati sint, sed insuper factiosi et seditiosi in populo christiano catholicorum
ac bonorum sanguinem sitientes, ac dictæ sedis nostræ ruinam inhiantes quotidie nova
moliantur, non expectes donec iterum deprehendantur, sed tu eos tunc primum etiam
juxta legum imperialium severitatem, tamquam religionis hostes, a toto populo christiano
diffidatos, digna animadversione punias; mandantes in virtuto sanctæ obedientiæ
venerabilibus fratribus nostris archiepiscopis, episcopis, ac aliis ecclesiarum prælatis
ut, quoties in præmissis in eorum diocesibus a te requisiti fuerint, operam et interventum
suum non denegent, sed etiam auxilium, consilium, favorem opportune præbeant,
non obstantibus præmissis ac quibusvis apostolicis, nec non in provincialibus et sinodalibus
conciliis editis generalibus vel specialibus constitutionibus et ordinationibus,
privilegiis quomodocumque indultis, et literis apostolicis etiam in forma Brevis, etiam
motu simili, et ex certa scientia, ac de apostolicæ sedis potestatis plenitudine, etiam
super exemptione et alias quomodolibet concessis, approbatis et innovatis, quæ adversus
præmissa nullatenus suffragari posse, sed eis omnino derogari ac derogatum esse
volumus, ac si de eis cxpressa mentio de verbo ad verbum hic facta foret, ceterisque
contrariis quibuscumque. Datum Romæ etc.
</p>

<p>
<i>A tergo.</i> Dilecto filio Jo. Baptistæ Spetiano cæsareo senatori, ac justitiæ in ducatu
Mediolani capitaneo generali.
</p>

<p>
<i>Nota, tutta di pugno del Vida:</i> — Si è facto questo schizzo per instrutione: uno pratico
lo metterà poi in forma.
</p>
</div>

<p>
<a id="note48" href="#tag48">48.</a> Lettere al Bullinger, 10 giugno, 15 agosto, 22 agosto 1558, 29 luglio 1559.
</p>

<p>
<a id="note49" href="#tag49">49.</a> <span class="smcap">Raynaldi</span> <i>Ad ann.</i>
</p>

<p>
<a id="note50" href="#tag50">50.</a> Conoscesi un'altra <i>Esortazione al martirio, colla Dottrina vecchia e nuova</i>: e il
Vergerio la dice opera di Urban Reggius (nato ad Argalonga (?), morto il 1541), «il quale
quasi tra i primi hanno nominato e condannato; e anche in questa si vede la loro
crudeltà, per ciò che vogliono ogni giorno affliggere e perseguitare, cacciare in prigione,
metter in galera, mandare in bando, privare della dignità e della roba questo o
quello, e non vogliono pure che egli abbia dove consolarsi».
</p>

<p>
<a id="note51" href="#tag51">51.</a> Intendo un panegirico al tempo della Repubblica Cisalpina.
</p>

<p>
<a id="note52" href="#tag52">52.</a> <span class="smcap">Julii Poggiani</span> <i>Epistolæ</i>, vol. <span class="scp">II</span>, pag. <span class="scp">X</span>.
</p>

<p>
<a id="note53" href="#tag53">53.</a> Carlo Borromeo come Pio IV erano milanesi, e qui per la Spagna governava a
Milano in que' giorni don Gonsalvo Ferrante di Cordova, duca di Sessa.
</p>

<p>
<a id="note54" href="#tag54">54.</a> <span class="smcap">Roscio de Porta</span> <span class="scp">III</span>, 10.
</p>

<p>
<a id="note55" href="#tag55">55.</a> Lettera del 29 ottobre 1535 a Gilberto Cousin (Cognato), nelle opere di questo.
Tom. <span class="scp">I</span>, pag. 313.
</p>

<p>
<a id="note56" href="#tag56">56.</a> Certe cronache esistenti nella Biblioteca Ambrosiana attribuiscono siffatte prove
alla duchessa di Guastalla, istitutrice delle Angeliche di San Paolo.
</p>

<p>
<a id="note57" href="#tag57">57.</a> Dà a Milano 250 mila abitanti; cento piazze da vendita, e in Europa non si trova
città più abbondante di quella di cose da mangiare, come ancora di orefici, armaruoli,
tessitori di panni di seta ecc. Il castello può assomigliare ad una mediocre città, mentre
vi si trovano contrade, piazze, palazzi, botteghe d'ogni sorta d'artefici.
</p>

<p>
<a id="note58" href="#tag58">58.</a> <i>Vita di Sisto V.</i>
</p>

<p>
<a id="note59" href="#tag59">59.</a> Nella prefazione alla sua <i>Vita di Cromuel</i> si legge: «Può dirsi che le opere date
in luce dal sig. Leti sino a quest'anno 1692 giungano al numero di ottanta, senza comprendere
il <i>P...nesimo moderno</i>, il <i>Conclave delle P...</i>, il <i>P...nesimo di Roma</i>, il <i>Parlatorio
delle Monache</i>, il <i>Ruf... del gobbo di Rialto</i>; delle quali opere vogliono autore
il sig. Leti, che però da lui si nega; ed a' suoi confidenti, allorchè l'interrogano sopra
tal materia, suol rispondere: <i>Delicta juventutis meæ et ignorantias meas ne memineris,
Domine...</i> In italiano ha ancora fatto stampare molti epitalamj, come <i>il Letto
fiorito</i>, <i>il Trasporto d'amore</i>, <i>la Rôcca assediata</i>, <i>il Vicino avvicinato</i>, <i>l'Oriuolo sonoro</i>
ed altri versi».
</p>

<p>
<a id="note60" href="#tag60">60.</a> Lo dice il Caracciolo, e vedasi il nostro Vol. II, <span class="smcap">PAG</span>. 347.
</p>

<p>
<a id="note61" href="#tag61">61.</a> P. <span class="scp">II</span>, p. 258.
</p>

<p>
<a id="note62" href="#tag62">62.</a> <span class="smcap">Julii Poggiani</span>, <i>Ep.</i> vol. <span class="scp">I</span>, p. 417, e di nuovo alla 428 e 435.
</p>

<p>
<a id="note63" href="#tag63">63.</a> <span class="smcap">Roscio De Porta</span>, vol. <span class="scp">II</span>, pag. 53.
</p>

<p>
<a id="note64" href="#tag64">64.</a> <i>De compendiosa architectura et complemento artis Lulli</i>, 1580. È noto che Raimondo
Lullo di Majorca, nell'Ars magna, volle ridurre l'intelligenza ad una specie di
meccanica, che applicasse a qualsiasi soggetto alcuni predicati. Questi raccolse in classi,
distinte con lettere dell'alfabeto, e le dispose in circoli concentrici, per modo che ciascuna
lettera indicasse un attributo. La I componevasi di nove predicati assoluti:
<i>bontà, grandezza, durata, potenza, saggezza, volontà, virtù, verità, gloria</i>; la II
de' predicati relativi: differenza<i>, concordia, opposizione, principio, mezzo, fine, maggiorità,
coequazione, minoramenti</i>; la III di domande: <i>se? che? di che? perchè? di
qual grandezza? di che qualità? quando? ove? come e con chi?</i> la IV de' nove soggetti
più universali: <i>Dio, angelo, cielo, uomo, immaginativo, sensitivo, vegetativo, elementativo,
stromentativo</i>; la V de' nove predicati dell'accidentale: <i>quantità, qualità, relazione,
azione, passione, abito, sito, tempo, luogo</i>; la VI delle nove moralità: <i>giustizia,
prudenza, coraggio, sobrietà, fede, speranza, carità, pazienza, pietà</i>; e in contrario
<i>invidia, collera, incostanza, menzogna, avarizia, gola, lussuria, orgoglio, accidia</i>.
Tutti questi concetti, per mezzo di quattro circoli e de' triangoli iscritti, producevano
certe combinazioni di predicati; per es. <i>la bontà è grande, durevole, potente, concorde,
mediante, finiente, aumentante, decrescente</i>. Così da ciascuna delle trentasei caselle
deduconsi dodici proposizioni, dodici mezzi, ventiquattro quistioni, e le specie della
corrispondente. Credea con ciò trovato uno stromento universale della scienza che
risolve tutte le quistioni mai immaginabili; ma in fatto non porgeva che parole per
discorrere su tutte.
</p>

<p>
<a id="note65" href="#tag65">65.</a> Nella chiesa di San Pancrazio a Firenze sta il ricordo d'un'altra vittima delle
persecuzioni di Enrico VIII, Anna Sotwel, duchessa di Nortumbre, che quivi rifuggita
morì. Il suo epitafio porta:
</p>

<div class="poem">
<p class="i6"><i>D. O. M.</i></p>
<p><i>Petis scire quid moliar? resolvor donec redeam.</i></p>
<p class="i2"><i>Appetis quid fui? Anna Dudlea anglo danoque</i></p>
<p><i>Regali stigmate sata. Expetis quæ labilis vitæ</i></p>
<p class="i2"><i>Comites? pulcritudo, virginitas, virtus, religio.</i></p>
<p><i>O mortalis caducitas! Letho relictis laribus</i></p>
<p class="i2"><i>Rubertus Dudleus et Elisabeth Southuel</i></p>
<p><i>Nortumbrotum Warvicensiumque duces</i></p>
<p><i>Hoc mæstissimi parentes anno <span class="scp">MDCXXIX</span></i></p>
<p class="i2"><i>Mihi et filiæ dulcissimæ posuere</i></p>
<p class="i2"><i>Disce timeque ergo viator</i></p>
<p><i>Forma charis virtus abi nunc Nortumbria princeps</i></p>
<p class="i2"><i>Virgo sub hac secum condidit Anna petra.</i></p>
</div>

<p>
<a id="note66" href="#tag66">66.</a> Sono gli statuti 1548, 1551, 1558, 1563, 1581, 1585, 1595, 1688, 1700 dello
Statute-Book; sul quale vedansi i commenti del Blackstone, Lib. IV, c. 8, e le applicazioni
in tutte le storie inglesi.
</p>

<p>
<a id="note67" href="#tag67">67.</a> Uno de' più fanatici scrittori del nostro tempo, J. M. Dargaud (<i>Hist. de M.
Stuart</i>, Paris 1850) confessa che l'assassinio del Rizio fu meditato perchè si sentiva
<i>qu'il annullait la reine et ses alliés, les catholiques et le catholicisme, en même
temps qu'il allait redonner vigueur à la reforme en cimentant l'alliance anglaise</i>: e
la dice <i>une entreprise qui devait être le triomphe cruel de la réforme sur l'Eglise, du
parti protestant sur le parti catholique, de Knox et du Nord, sur le pape et sur le
Midi</i>. Knox era l'apostolo della Chiesa scozzese, e Dargaud assicura che, consultato
dai congiurati sull'assassino, il <i>rassura leur consciences déjà si hardies. L'esprit du
rigide docteur souffla sur eux, non pour le détourner du crime, mais pour les y précipiter.
Il les y prépara comme à une sainte entreprise par la prière et par le jeûne...
il mît de sa main d'apótre à l'assassinat le sceau religieux de son caractère et de
son nom.</i>
</p>

<p>
<a id="note68" href="#tag68">68.</a> <i>Non vestræ religionis dogmate probatum</i>. De lampade combinatoria.
</p>

<p>
<a id="note69" href="#tag69">69.</a> <i>Oratio valedictoria</i>.
</p>

<p>
<a id="note70" href="#tag70">70.</a> <span class="smcap">Bartholmess</span>, <i>J. Bruno</i> I, 161.
</p>

<p>
<a id="note71" href="#tag71">71.</a> Vedasi il suo indirizzo all'accademia d'Oxford.
</p>

<p>
<a id="note72" href="#tag72">72.</a>
</p>

<div class="poem">
<p><i>Monas tota intima et extima tota</i></p>
<p><i>Omnia substentans graditur super omnia, nempe</i></p>
<p><i>Sola ipsa in toto, et totum consistit in ipsa.</i></p>
</div>

<p>
<a id="note73" href="#tag73">73.</a> <i>De immenso et innumerabili</i>, lib. I, c. 13. <i>Del Principio, causa et uno</i>. Dial. III.
<i>Est animal sacrum, sanctum et venerabile mundus</i>. De immenso, lib. V.
</p>

<p>
<a id="note74" href="#tag74">74.</a> Proem. epist. alla <i>Cena delle Ceneri</i>.
</p>

<p>
<a id="note75" href="#tag75">75.</a> <i>La Cena delle Ceneri</i>, dedicatoria.
</p>

<p>
<a id="note76" href="#tag76">76.</a> «Quel che altrove è contrario ed opposito, in Dio è uno e medesimo, e ogni cosa
in lui è medesima». <i>Della causa, principio ed uno</i>. <i>Dial.</i> III.
</p>

<p>
<a id="note77" href="#tag77">77.</a> Nota del 28 settembre 1592 negli Archivj di Venezia. Alcuni <i>Documenti tratti
dall'Archivio veneto</i> intorno al Bruno furono pubblicati dal Fulin a Venezia il 1864 in
occasione di nozze.
</p>

<p>
<a id="note78" href="#tag78">78.</a> <span class="smcap">Bayle</span>, Dictionnaire in <i>Bruno</i> e <i>Spinosa</i>.
</p>

<p>
È difficile accumular tante inesattezze quante in queste linee di Voltaire, su
J. Rabelais: <i>Les Italiens alors ressemblaient aux anciens Romains, qui se mouquaient
impunément de leurs dieux, mais qui ne troublèrent jamais le culte reçu. Il n'y eut
que G. Bruno, qui ayant bravé l'inquisiteur à Vénise, et s'étant fait un ennemi irréconciliable
d'un homme si puissant et si dangéreux, fut recherché pour son livre</i>
Della bestia trionfante; <i>on le fit périr par le supplice du feu, supplice inventé parmi
les Chrétiens contre les héretiques. Ce livre est pis qu'hérétique: l'auteur n'admet que
la loi des patriarches, la loi naturelle; il fut composé et imprimé à Londre chez le
lord Philippe Sidney, l'un des plus grands hommes d'Angleterre, favori de la reine
Elisabeth</i>.
</p>

<p>
Il Giannone, copiando al solito il Capasso e il Parrino, e al solito triviale,
scrive nel libro XXXIV, c. 8: «Discreditarono l'onorata impresa (d'innovar la filosofia)
due frati domenicani, li quali, non tenendo nè legge nè misura, oltrepassando le giuste
mete (!), siccome maggiormente accreditarono gli errori delle scuole, così posero in
discredito coloro che volevano allontanarsene, ecc.».
</p>

<p>
E il Botta, lib. XV: «Non fermerommi a parlare del Bruno, perchè, avendo insegnato
che i soli Ebrei erano discendenti di Adamo, che Mosè era un impostore ed un
mago, che le sacre scritture sentivano del favoloso, ed altre <i>bestemmie ancora peggiori
di queste</i>, fu arso a Roma al modo di Roma; rimedio abominevole contro opinioni
pazze».
</p>

<p>
<a id="note79" href="#tag79">79.</a> Πειρᾶσθαι τὸ ἐν ἡμῖν θεῖον ἀνάγνειν πρὸς τὸ ἐν τῳ παντὶ αθειον. <span class="smcap">Porfirio</span>, <i>Vita Plotini</i>.
</p>

<p>
<a id="note80" href="#tag80">80.</a> Quali il Quadrio e Hayn, oltre il Bayle che dubita di tutto, e che conchiude:
<i>il n'y a pas loin de l'incertitude à la fausseté dans des faits de cette nature</i>.
</p>

<p>
La lettera dello Scioppio fu stampata nel 1621, venti anni dopo il fatto che narra,
ma ventinove prima della morte di esso Scioppio, che non la smentì. Alcuni moderni
vollero negare fosse dello Scioppio, ma Cristiano Bartholmess non esita a considerarla
autentica, come non esitò Vittore Cousin, recandone i passi principali nei <i>Fragmens
de philosophie cartesienne</i>. Fu ristampata nel 1705 a Jena da Struve, <i>Act. liter.</i> T. I,
fasc. V p. 64-74, assai lunga, e noi ne caviamo solo quanto concerne il Bruno.
</p>

<p class="indl">
<i>Corrado Rittershusio suo Gaspar Schoppius Fr. S.</i>
</p>

<p>
«Quas ad nuperam tuam expostulatoriam epistolam rescripsi, non jam dubito quin
tibi sint redditæ, quibus me tibi de vulgato responso meo satis purgatum confido. Ut
vero nunc etiam scriberem, hodierna ipsa dies me instigat, qua Jordanus Brunus propter
hæresim vivas publice in Campo Floræ ante theatrum Pompeji est combustus. Existimo
enim et hoc ad extremam impressæ epistolæ meæ partem, qua de hæreticorum pœna
egi, pertinere. Si enim nunc Romæ esses, ex perisque Italis audires lutheranum esse
combustum, et ita non mediocriter in opinione tua de sevitia nostra confirmaveris.
</p>

<p>
«At semel scire debes, mi Rittershusi, Italos nostros inter hæreticos alba linea non
signare, neque discernere novisse: sed quicquid est hæreticum, illud lutheranum esse
putant. In qua simplicitate ut Deus illos conservet precor, ne sciant unquam quid
hæresis alia ab aliis discrepet: vereor enim ne alioquin ista discernendi scientia nimis
cara ipsis constet. Ut autem veritatem ipsam ex me accipias, narro tibi, idque ita esse
fidem do testem, nullum prorsus lutheranum aut calvinianum, nisi relapsum vel publice
scandalosum, ullo modo periclitari, nedum ut morte puniatur. Hæc sanctissimi domini
nostri mens est, ut omnibus Lutheranis Romam pateat liber commeatus, utque a cardinalibus
et prælatis curiæ nostræ omnis generis benevolentiam et humanitatem experiantur.
Atque utinam hic esses! Scio fore ut rumores vulgatos mendacii damnes.
Fuit superiore mense Saxo quidam nobilis hic apud nos, qui annum ipsum domi Bezæ
vixerat. Is multis Catholicis innotuit; ipsi etiam confessario pontificis cardinali Baronio,
qui eum humanissime excepit, et de religione nihil prorsus cura eo egit, nisi
quod obiter eum adhortatus est ad veritatem investigandam. De periculo jussit eum
fide sua esse securissimum, dum ne quod publice scandalum præberet. Ac mansisset
ille nobiscum diutius, nisi sparso rumore de Anglis quibusdam in palatium Inquisitionis
deductis, perterritus sibi metuisset. At Angli illi non erant, quod vulgo ab Italis dicuntur,
lutherani, sed puritani, et de sacrilega verberibus sacramenti percussione Anglis
usitata suspecti.
</p>

<p>
«Similiter forsan et ipse rumori vulgari crederem Brunum istum fuisse ob lutheranismum
combustum, nisi Sanctæ Inquisitionis Officio interfuissem, dum sententia
contra eum lata est, et sic scirem quamnam ille hæresim professus fuerit. Fuit enim
Brunus ille patria nolanus, ex regno Neapolitano, professione dominicanus: qui eum
jam annis abhinc octodecim de transubstantiatione (rationi nimium, ut Chrysostomus
docet, repugnante) dubitare, imo eam prorsos negare, et statim virginitatem B. Mariæ
(quam idem Chrysostomus omnibus cherubin et seraphin puriorem ait) in dubium
vocare coepisset, Genevam abiit, et biennium istic commoratus, tandemque, quod
calvinismum per omnia non probaret, inde ejectus, Lugdunum, inde Tholosam, hinc
Parisios devenit, ibique extraordinarium professorem egit, cum videret ordinarios cogi
missæ sacro interesse. Postea Londinum profectus, libellum illic edidit <i>de Bestia
triumphante</i>, hoc est, papa, quem vestri, honoris causa, bestiam appellare solent. Inde
Wittenbergam abiit ibique publicæ professus est biennium, nisi fallor. Hinc Pragam
delatus, librum edidit <i>de Immenso et Infinito</i>, itemque <i>de Innumerabilibus</i> (si titulum
sat recte memini, nam, libros ipsos Pragæ habui) et rursus alium <i>de Umbris et Ideis</i>;
in quibus horrenda prorsus absurdissima docet, v. g. mundos esse innumerabiles;
animam de corpore in corpus, imo et alium in mundum migrare: unam animam bina
corpora informare posse, magiam esse rem bonam et licitam; Spiritum Sanctum esse
nihil aliud nisi animam mundi, et hoc voluisse Moysem dum scribit eum fovisse aquas:
mundum esse ab æterno, Moysem miracula sua per magiam operatum esse, in qua plus
profecerat quam reliqui Ægyptii, eum leges suas confinxisse, sacras litteras esse somnium,
diabolum salvatum iri; solos Hebræos ab Adamo et Eva originem ducere, reliquos
ab iis duobus Deus pridie fecerat; Christum non esse Deum, sed fuisse magum
insignem et hominibus illusisse, ac propterea merito suspensum (Italice <i>impiccato</i>),
non crucifixum esse; prophetas et apostolos fuisse homines nequam, magos, et plerosque
suspensos. Denique infinitum foret omnia ejus portenta recensere, quæ ipse et
libris et viva voce asseruit. Uno verbo ut dicam, quicquid unquam ab ethnicorum
philosophis, vel a nostris antiquis et recentioribus hæreticis est assertum, id omne
ipse propugnavit. Pragam Brunsvigam et Helmstadium pervenit et ibi aliquandiu professus
dicitur. Inde Francofortum, librum editurus adiit, tandemque Venetiis in Inquisitionis
manus pervenit, ubi diu satis cum fuisset, Romam missus, et sæpius a Sancto
Officio, quod vocant Inquisitionis, examinatus, et a summis theologis convictus, modo
quadraginta dies obtinuit quibus deliberaret, modo promisit palinodiam, modo denuo
suas nugas defendit, modo alios quadraginta dies impetravit. Sed tandem nihil egit
aliud, nisi ut Pontificem et Inquisitionem deluderet. Fere igitur biennio postquam hinc
in Inquisitionem devenit, nupera die nona februarj in supremi Inquisitoris palatio,
præsentibus illustrissimis cardinalibus Sancti Officii Inquisitionis (qui et senio et rerum
usu et theologiæ jurisque scientia reliquis præstant) et consultoribus theologis,
et seculari magistratu urbis gubernatore, fuit Brunus ille in locum Inquisitionis introductus,
ibique genubus flexis sententiam contra se pronuntiari audiit. Ea autem fuit
hujusmodi. Narrata fuit ejus vita, studia et dogmata, et qualem Inquisitio diligentiam
in convertendo illo fraterne adhibuerit, qualemque ille pertinaciam et impietatem
ostenderit; inde eum degradarunt, ut dicimus, prorsusque excomunicarunt et sæculari
magistratui tradiderunt puniendum, rogantes ut quam clementissime et sine
sanguinis profusione puniretur. Hæc cum ita essent peracta, nihil ille respondit aliud,
nisi minabundus: «Majori forsan cum timore sententiam in me dicitis, quam ego
accipiam». Sic a lictoribus gubernatoris in carcerem deductus, ibique octiduo asservatus
fuit, si vel nunc errores suos revocare vellet. Sed frustra. Hodie igitur ad rogum
sive pyram deductus est. Cum Salvatoris crucifixi imago ei jamjam morituro ostenderetur,
torvo eam vultu aspernatus, rejecit. Sicque ustulatus misere periit, renunciaturus
credo in reliquis illis quos finxit mundis quonam pacto homines blasphemi et impii a
Romanis tractari solent».
</p>

<p>
«Hic itaque, mi Rittershusi, modus est quo contra homines, imo contra monstra
hujusmodi procedi a nobis solet. Scire nunc ex te studeam an iste modus tibi probetur:
an vero velis licere unicuique quidvis et credere et profiteri. Equidem existimo
te non posse eum probare. Sed illud addendum forte putabis: Lutheranos
talia non docere neque credere, ac proinde aliter tractandos esse. Assentimur ergo
tibi, et nullum prorsus Lutheranum comburimus. Sed de ipso vestro Luthero aliam
forte rationem inierimus. Quid enim dices si asseram, et probare tibi possim Lutherum
non eadem quidem quæ Brunus, sed vel absurdiora magisque horrenda, non dico in
Convivialibus, sed in iis quos vivus edidit libris, tanquam sententias, dogmata et oracula
docuisse? Mone, quæso, si nondum satis novisti, eum qui veritatem tot seculis sepultam
nobis eruit, et faciam ipsa tibi loca in quibus succum quincti istius evangelii deprehendas,
quamvis istic Anatomiam Lutheri a Pistorio habere possitis. Nunc si et Lutherus
Brunus est, quid de eo lieri debero censes? Nimirum <i>tardipedi Deo dandum
infelicibus ustulandum lignis</i>; quid illis postea qui eum pro evangelista, propheta,
tertio Elia habent? Hoc tibi cogitandum potius relinquo. Tantum ut hoc mihi credas,
Romanos non ea severitate erga hæreticos experiri qua creduntur, et qua debebant
forte erga illos, qui scientes, volentes pereunt.
</p>

<p class="indl">
Romæ, a. d. 17 februar. 1600».
</p>

<p>
<a id="note81" href="#tag81">81.</a> Allo Scioppio scrive: <i>Mens mea subito in id quod cupit immutatur.</i>
</p>

<p>
<a id="note82" href="#tag82">82.</a> <i>Città del Sole</i>, cap. XXVII. <i>Della Monarchia Spagnuola</i>, c. 27.
</p>

<p>
<a id="note83" href="#tag83">83.</a> <i>Aforismi politici</i> 75, 78, 81, 83.
</p>

<p>
<a id="note84" href="#tag84">84.</a> <i>Afor.</i> 70.
</p>

<p>
<a id="note85" href="#tag85">85.</a> <i>Della Monarchia Spagnuola</i>, c. 6.
</p>

<p>
<a id="note86" href="#tag86">86.</a> <i>Poesie</i>, pag. 100.
</p>

<p>
<a id="note87" href="#tag87">87.</a> <i>Aforismi</i> 84, 87. Quando dicemmo non esister il libro <i>De tribus impostoribus</i>,
intendevamo l'antico. Il nostro Campanella, nell'<i>Atheismus triumphatus</i>, dice fu stampato
trent'anni prima della sua nascita, il che lo porterebbe al 1538: e un'indicazione
così precisa, e in lavoro polemico, farebbe credere l'avesse realmente veduto. Quel
che ora conosciamo col titolo di <i>De tribus impostoribus magnis liber</i>, sebbene supposto
del 1598, è di Cristiano Kortholt, stampato ad Amburgo il 1701 in-4º. A Yverdun, nel
1768, fu stampato un <i>Traité des trois imposteurs</i>, che si finge tradotto, ma in realtà è
tutt'altr'opera.
</p>

<p>
<a id="note88" href="#tag88">88.</a> <i>Aforismi</i> 70, 88, 89, 90, 91.
</p>

<p>
<a id="note89" href="#tag89">89.</a> <i>Discorso II del papato</i>.
</p>

<p>
<a id="note90" href="#tag90">90.</a> <i>Utinam non serperet interius hujusmodi pestis, quam Machiavellus seminavit,
docens religionem esse artem politicam ad populos in officio, spe paradisi et timore
infernorum, retinendis.</i> Ateismo trionfante.
</p>

<p>
<a id="note91" href="#tag91">91.</a> Sue parole in una relazione sincrona della congiura, pubblicata nel 1845 dal
Capialbi.
</p>

<p>
<a id="note92" href="#tag92">92.</a> <i>Poesie filosofiche</i>, pag. 26, 141, 116.
</p>

<p>
<a id="note93" href="#tag93">93.</a> <i>De sensu rerum et magia</i>, IV, 20.
</p>

<p>
<a id="note94" href="#tag94">94.</a> <i>Conjunctiones magnœ in quolibet trigono perseverant annis fere ducentis, et
possunt in subditis: mox transeunt ad subsequens, et subvertitur omnium circulus in
800; et tum in rebus dura mutatio. Ib.</i>
</p>

<p>
<a id="note95" href="#tag95">95.</a> Vedansi <span class="smcap">Vito Capialbi</span>, <i>Documenti inediti circa la voluta ribellione di Tommaso
Campanella</i>, Napoli 1840, e <span class="smcap">Michele Baldacchini</span>, <i>Vita di T. Campanella</i>,
Napoli 1840, e con molte variazioni nel 1847.
</p>

<p>
<a id="note96" href="#tag96">96.</a> Vedi <span class="smcap">Salvator De Renzi</span>, <i>La cospirazione di Calabria</i> del 1599.
</p>

<p>
<a id="note97" href="#tag97">97.</a> <i>Archivio storico</i> del 1866.
</p>

<p>
<a id="note98" href="#tag98">98.</a> Lettera 13 agosto 1606 nell'<i>Archivio storico</i> del 1866. Di maggiore pazzia fa segno
un'altra lettera di 20 giorni più tardi, ove dice aver interrogato il demonio, e saputo
che nel 1607 la podestà pontifizia soffrirebbe gran danno, e nel 25 v'avrebbe due papi,
e altri avvisi e profezie «che non basteria sei fogli di carta»: e dopo rovinato il papato,
sorgerà un papa divino (l'antico sogno del papa Angelico), ed altri che avran lo
Spirito Santo manifesto, e trarranno alla fede Turchi e Settentrionali. Si badi ai flagelli
onde son percosse la Germania e Venezia. Non tengasi fede ai principi, che non aspirano
se non alle entrate della Chiesa. Per riparare vuolsi la penitenza; impedir che i
principi gittino a terra i canoni, e alzino le loro costituzioni, e neghino al papa il gladio
materiale.
</p>

<p>
<a id="note99" href="#tag99">99.</a> <i>Amphiteatrum</i>, pag. 118.
</p>

<p>
<a id="note100" href="#tag100">100.</a> Vedasi <i>La vie et les sentiments de Lucilio Vanini</i>. Rotterdam 1717. Gli è avversissimo
ma ancor peggio P. Garasse, il quale, nella <i>Doctrine curieuse des beaux esprits
de notre temps</i>, comincia a parlarne con queste frasi: <i>Les deux plus nobles exécutions
qui se soient faites de nos jours, montrent évidement que la fin des athéistes dogmatizans
est toujours accompagnée d'une particulière malédiction de Dieu et des hommes.
La premiére fut à Tholose en la personne de L. Vaninus, homme d'un courage dé sespérè...
homme de néant... mechant bellistre</i>, e dopo infinite altre ingiurie dice che,
chiesto di far emenda onorevole a Dio, al re, alla giustizia, rispose: «A Dio non credo:
il re non offesi: per la giustizia, i diavoli la portino, se pur diavoli c'è». Nella <i>Apologia
pro J. C. Vanino</i>, stampata a Rotterdam 1712, si risponde ai diciotto capi d'accusa
che si davano contro di lui da un anonimo che lo diceva ateo.
</p>

<p>
Il presidente Gramond, nella <i>Historia Galliæ ab excessu Henrici IV</i>, l. 3, narra a
disteso il supplizio del Vanino come testimonio oculare. Espostene le colpe, e l'ipocrisia
in carcere e il sopraggiunto furore, dice: «Non avea però ragione di dire che
moriva intrepido. Io l'ho visto abbattuto, con aspetto orribile, spirito inquieto... Prima
di mettere fuoco al rogo gli si ordinò di presentare la lingua per tagliargliela. Ricusò:
e il boja non potè averla che con tenaglie. Mai non fu udito un grido più spaventevole:
l'avreste creduto il muggito d'un bue. Il resto del suo corpo fu consumato dal
fuoco, e le ceneri gettate al vento».
</p>

<p>
Il Vanini, dove annovera le varie ipotesi sull'origine della razza umana, pone anche
quella che la fa derivare dalle scimmie; ma <i>quidam mitiores athei solos ætiopes ex
simiarum genere et semine prodiisse attestantur, quia et color idem in utrisque conspicitur</i>:
e che i primi uomini andavano a quattro zampe, e solo per un'educazione
particolare cambiarono un uso, che ritorna nella vecchiaja. Vedasi pure <span class="smcap">Schramm</span> ecc.
</p>

<p>
Vedansi <span class="smcap">P. Garasse</span>, <i>Doctrine serieuse</i>.
</p>

<p>
<span class="smcap">G. M. Schramm</span>, <i>De vita et scriptis famosi athei J. C. Vanini</i>. Custrin 1799.
</p>

<p>
<span class="smcap">P. F. Arpe</span>, <i>Apologia pro J. C. Vanino</i>. Rotterdam 1712.
</p>

<p>
<span class="smcap">J. G. Olearius</span>, <i>De vita et factis J. C. Vanini</i>. Jena 1708.
</p>

<p>
<span class="smcap">Fuhrmann</span>, <i>Leben des Vanini</i>. Lipsia 1800.
</p>

<p>
<span class="smcap">Emile Vaisse</span>, <i>Lucilio Vanini, sa vie, sa doctrine, sa mort</i>: nelle Memorie dell'Accademia
di Tolosa.
</p>

<p>
<i>Œuvres philosophiques de Vanini, traduites pour la première fois par</i> <span class="smcap">Rousselot</span>.
Parigi 1842.
</p>

<p>
<a id="note101" href="#tag101">101.</a> In testa alla <i>Buccinata</i> v'era un Crocifisso coronato d'uno sciame d'api (stemma
dei Barberini), colla scritta <i>Circumdederunt me sicut apes et exarserunt sicut ignis
in spinis</i>.
</p>

<p>
<a id="note102" href="#tag102">102.</a> Di Ferrante Pallavicino l'Indice de' libri proibiti registra: Lettere amorose. — La
pudicizia schernita. — La rete di Vulcano. — Il Corriero svaligiato. — Il Divorzio
celeste. — Le Bellezze dell'anima. — La Bersabea. — Il Giuseppe. — Panegirici, epitalamj,
discorsi accademici, novelle. — Il Principe Ermafrodito. — Il Sansone. — La
Scena retorica. — La Susanna. — La Taliclea.
</p>

<p>
Nel 1655 si fece un'edizione a Venezia delle sue opere permesse, in quattro volumi:
ma la cercata è quella delle <i>Opere scelte</i>, fatta a Ginevra colla data di Villafranca 1660,
e le peggiori furono anche tradotte. Il Brusoni, ch'era amico del Pallavicino, ne pubblicò
la vita e il catalogo delle opere, copiato dal Marchand in nota all'articolo <i>Pallavicino</i>.
Il titolo di <i>Corriere svaligiato</i> fu poi dato da Mirabeau a un suo libello politico.
A disteso parla del Pallavicino il Poggiali nelle <i>Memorie per la storia letteraria di
Piacenza</i>, n, 170.
</p>

<p>
<a id="note103" href="#tag103">103.</a> Della battaglia di Cappel il cardinale Accolti mandava una lunga descrizione al
Sadoleto in lettera del 4 dicembre 1531, fra il resto dicendo che <i>ceciderunt quamplurimi
sacerdotes qui, abjurato veræ religionis cultu, sese in Satanæ famulatum conjecerant;
repertusque est multis vulneribus confectus Zuinglius, qui primus ad Helvetios
attulit pestifera Lutheranorum dogmata, eisque, ob singularem qua maxime
inter Helveticos florebat opinionem virtutis, doctrinæ et sapientiæ, assidue imperitorum
animos imbuebat</i>. <span class="smcap">J. Sadoleti</span> Ep. lib. <span class="smcap">VII.</span>
</p>

<p>
<a id="note104" href="#tag104">104.</a> <span class="smcap">Jo. Toniolae</span> <i>Cœtus italici qui Basileæ colligitur</i>. Basilea 1661. Del Toniola
abbiamo pure <i>Basilea sepulta, retecta, continuata, hoc est tam urbis quam agri basileensis
monumenta sepulchralia</i>.
</p>

<p>
<a id="note105" href="#tag105">105.</a> Nel 1860 fu pubblicato a Parigi <i>Mathieu Zell, le premier pasteur évangélique
de Strasbourg</i> (1477-1548) <i>et sa femme Catherine Schutz: étude biografique et historique
par</i> <span class="smcap">Ernest Lehr</span>. E ad Erbelfeld in tedesco: <i>Capiton e Butzer, riformatori di
Strasburgo, secondo le loro lettere inedite, gli scritti stampati ed altre fonti contemporanee</i>,
per <span class="smcap">J. G. Baum</span>.
</p>

<p>
<a id="note106" href="#tag106">106.</a> Eccone la lista:
</p>

<p>
Muralto nobile signor Martino e Lucia Orella sua moglie con quattro figliuole.
</p>

<p>
Duni nobile Taddeo, Elisabetta sua moglie e due figliuole, e Giangiacomo fratello.
</p>

<p>
Ronco nobile Lodovico, Maria sua moglie e tre figli.
</p>

<p>
Appiano Francesco Michele con una figlia.
</p>

<p>
Cozolo Battista e Bernardino suo figlio.
</p>

<p>
Postcollonia Protaso, Franceschina sua moglie e una figlia, e Bartolomeo suo fratello.
</p>

<p>
Zareto (o Cereto) Giovan Giacomo, Caterina sua moglie con tre figliuoli, e Caterina madre di lui.
</p>

<p>
Orelli Luigi di Gioaneto; Apollonia sua moglie e tre figli.
</p>

<p>
Rossalino Giovan Antonio, Elisabetta sua moglie, Girolamo, Lorenzo e tre altri figli.
</p>

<p>
Toma Pietro di Giovan Maria: Franceschina sua moglie e cinque figli.
</p>

<p>
Toma Sebastiano, Clara sua moglie con due figlie, Marta sorella: Giovanni.
</p>

<p>
Raffagno Zannino e Caterina sua moglie.
</p>

<p>
Raffagno Evangelista, Margherita sua moglie e una figlia.
</p>

<p>
Raffagno maestro Francesco, e Caterina madre dei Raffagni.
</p>

<p>
Riva Giovanni Antonio, Maddalena sua moglie, maestro Nicolò, Bernardino e Anna lor figli con tre altri.
</p>

<p>
Lucia, moglie del signor Francesco di Gavirate.
</p>

<p>
Cereto Maestro Battista.
</p>

<p>
Verzasca Francesco, Caterina sua moglie e una figlia.
</p>

<p>
Verzasca Giovan Antonio e Bartolomeo, due sorelle e tre figlie di queste.
</p>

<p>
Appiano Filippo con tre figli: Parisio con moglie e quattro figli: Caterina con tre figli: Sebastiano con moglie o due figli.
</p>

<p>
Appiano Francesco di Nicola con moglie e due figlie. Carlo Appiano suo fratello con moglie.
</p>

<p>
Fasolo Andrea.
</p>

<p>
Muralto Giovanni: Barbara sua moglie: Giangiacomo loro figlio e tre figliuole.
</p>

<p>
Andreolo Andreoli con moglie e due figli.
</p>

<p>
Giambattista de' Baddi con moglie, e Tommaso.
</p>

<p>
Trovano Alberto con moglie, e Albertino; e Pietro Paolo con moglie e tre figli.
</p>

<p>
Pairano maestro Giovanni Antonio, Bernardina sua moglie e due figli.
</p>

<p>
Orello Bartolomeo e Filippo; Francesco di Guffrino Orelli: Margarita sua moglie e una figlia: Francesca sorella.
</p>

<p>
Orelli Battista di Alessandro con moglie e quattro figli.
</p>

<p>
Cattaneo Bartolomeo di Orello.
</p>

<p>
Albrizzi Battista, Giovannina sua moglie e due figli.
</p>

<p>
Muralto Giovan Antonio, Lucia moglie e Maddalena figlia: Catarina: Anna moglie di Paolo Orelli.
</p>

<p>
Riva Giovanni di Franceschino.
</p>

<p>
Francioso Giovanni Luigi e figlio.
</p>

<p>
Lancelotto Giovanni Angelo: Susanna sua moglie con cinque figli.
</p>

<p>
Romerio Francesco e sua madre.
</p>

<p>
Rozzolli Francesco di Antonio.
</p>

<p>
Gordulino Giovanni.
</p>

<p>
Taddei Maestro Giovanni Pietro di Giovan Antonio.
</p>

<p>
Porcio Damiano.
</p>

<p>
Mercazio Filippo con moglie e figli.
</p>

<p>
Giovannina moglie di Giovan Battista Rabazotini.
</p>

<p>
Pebbia Stefano con moglie e tre figli.
</p>

<p>
Giacobina moglie di Pietro Ragazzi con un figlio.
</p>

<p>
Albertini maestro Francesco con moglie e quattro figli.
</p>

<p>
Antonia di Bernardo Benada di Gavirate.
</p>

<p>
Margherita moglie di Luigino Ronchi, e Lodovica sorella di questo.
</p>

<p>
<a id="note107" href="#tag107">107.</a> Dagli annali di Gregorio XIII pubblicati dal p. Theiner, raccolgo che, al congresso
dei signori Svizzeri tenuto a Lugano nel 1584, l'arciprete di San Lorenzo pregava esso
papa di concedere a que' preti di dire due messe ne' luoghi di più difficile accesso, siccome
già n'aveano avuta la concessione dai vescovi di Como, allora tolta dal visitatore
Bonomo.
</p>

<p>
<a id="note108" href="#tag108">108.</a> <i>Ep. apud</i> <span class="smcap">Oltrocchi</span>, <i>notæ ad vitam sancti Caroli</i>, lib. <span class="scp">VII</span>, c. 4.
</p>

<p>
<a id="note109" href="#tag109">109.</a> <i>Compertum est nullum ferme ex quingentis et amplius, qui labes apud nos suas
deposuerunt, lethalis culpæ reum fuisse auditum.</i> Lettera del padre Gagliardo, da cui
togliamo la descrizione di questo viaggio.
</p>

<p>
<a id="note110" href="#tag110">110.</a> Samuele, figlio del Trontano, ed un Brocca con tutta la sua famiglia si resero
cattolici nel 1584, come abbiamo dai manuscritti del Borromeo.
</p>

<p>
<a id="note111" href="#tag111">111.</a> Vedi <span class="smcap">Oltrocchi</span>, ib. 684-694. <span class="smcap">Ripamonti</span>, <i>Hist. Patr.</i>, Dec. <span class="scp">IV</span>, lib. <span class="scp">V</span>, e qui sopra
vol. <span class="scp">II</span>, pag. 386.
</p>

<p>
<a id="note112" href="#tag112">112.</a> Tobia Eglino racconta con gran dolore questi atti del Borromeo nella Mesolcina,
e che colà un frate che da tre anni vi dicea messa, annunziò di farsi evangelico. E
narra d'aver lungamente in Roma servito il cardinale Araceli genovese, che venuto a
morte, si pentì d'avere scritto molto contro il Vangelo, e confidar della misericordia di
Dio; assai cose favellò con lui sulla giustificazione e sul purgatorio, contro le opinioni
papistiche, ond'egli pensò uscir da quelle tenebre. Venuto a Milano, cacciò un ghiro
nel tabernacolo, acciocchè rodesse il sacro pane, e così corbellare i frati che lo credeano
Dio. Quinci pericolo, ma coll'ajuto d'amici cremonesi campato, fuggì in Mesolcina. Ora
voler consacrarsi a Cristo, ed esservi molti desiderosi di lasciar la messa ecc. La
lettera del 9 giugno 1571 è in <span class="smcap">Hottinger</span>, <i>Helv. Kirch. Gesch.</i>, tom. <span class="scp">III</span>, pag. 900.
</p>

<p>
<a id="note113" href="#tag113">113.</a> <span class="smcap">Giussano</span>, <i>Vita ecc.</i>
</p>

<p>
<a id="note114" href="#tag114">114.</a> Erano l'Adorno, il Grattarola, il Boverio. Il Grattarola in una lettera descrive il
processo fattogli in un'osteria, presenti quindici giudici insigniti della collana d'oro, i
quali alfine dovendogli impor una multa, s'accontentarono che pagasse da cena a tutti.
</p>

<p>
<a id="note115" href="#tag115">115.</a> Il passaggio del Sangotardo era allora une de' più formidabili, pure fin dal
1374 l'abate di Dissentis vi avea posto un piccolo ospizio. Nel suo viaggio san Carlo
determinò porvi una fabbrica solida; ma morì prima d'eseguirla, e Federico Borromeo
vi collocò nel 1602 un prete con casa. L'ospizio fu poi eretto nel 1683 dall'arcivescovo
Visconti, con due frati cappuccini per assistere i viandanti. Si sa come soccombette
nella guerra contro il Sunderbund.
</p>

<p>
<a id="note116" href="#tag116">116.</a> Appartiene a quel tempo l'avventura del prigioniero di Chillon, che nei fasti della
Casa di Savoja figura come quella del Giannone. Francesco di Bonivard, priore di San
Vincenzo a Ginevra, di gran nobiltà savojarda e coltissimo, inchinava a' Riformati, e
molto cooperò a spinger Ginevra nell'alleanza con Berna. Perciò dal duca di Savoja
era odiato. Volendo egli andar a trovare sua madre ammalata a Seyssel, domandò un
salvocondotto, ma nel ritorno fu côlto e gettato nel castello di Chillon, ove stette quattro
anni finchè i Bernesi lo liberarono.
</p>

<p>
<a id="note117" href="#tag117">117.</a> Le ultime opere che conosciamo intorno a Calvino sono:
</p>

<p>
<span class="smcap">Bungener</span>, <i>Calvin, sa vie, ses œuvres et ses écrits</i>. Ginevra 1862.
</p>

<p>
<i>Geschichte des französichen Calvinismus bis zur national Versammlung in Jahre</i>
1789 <i>von</i> <span class="smcap">Gottlob Von Polenz</span>. Gotha 1857 e seg.
</p>

<p>
<span class="smcap">Magnin</span>, <i>Hist. de l'établissement de la réforme à Genève</i>.
</p>

<p>
<span class="smcap">Ch. Charronnet</span>, <i>Les guerres de réligion et la société protestante dans les Hautes
Alpes</i> (1560-1789). Gap 1861.
</p>

<p>
<span class="smcap">P. Charpenne</span>, <i>Hist. de la réforme et des réformateurs de Genève, suivie de la
lettre du cardinal Sadolet et de la réponse de Calvin</i>. Avignone 1860: è in senso
cattolico.
</p>

<p>
<span class="smcap">J. Gaberel</span>, <i>Hist. de l'Eglise de Genève depuis le comencement de la reformation
jusqu'en 1815</i>. Ginevra 1855, 1858 e 1862.
</p>

<p>
<a id="note118" href="#tag118">118.</a> Non facea che dar aspetto legale a queste dottrine Rousseau, allorchè sosteneva
che tocca al Governo stabilir la religione civile: che il sovrano, senza poter obbligare
nessuno a creder gli articoli della fede civile, può bandire chiunque non li crede. Se
alcuno, dopo riconosciuti pubblicamente questi dogmi, si conduce come se non li credesse,
sia punito di morte. <i>Contrat Social</i>, liv. <span class="scp">IV</span>, c. 8.
</p>

<p>
Giudicando l'opera di Bonnet sopra Calvino, Ernesto Renan parlò lungamente di questo,
trovando affatto naturale la sua intolleranza. Ne leviamo alcune linee: «Quella inflessibilità
che forma il carattere dell'uomo d'azione, Calvino l'ebbe più d'ogni altro. Non
so se si troverebbe un tipo più compiuto dell'ambizioso, geloso di far trionfare il suo
pensiero perchè lo crede vero. Niuna cura di ricchezze, di titoli, d'onori: non fasto:
vita modesta: apparente umiltà; tutto sagrificato al proposito di formar gli altri a sua
similitudine. Solo Ignazio di Lojola potrebbe disputargli la palma: ma il Lojola vi metteva
un ardore spagnuolo e un impeto d'immaginazione che hanno la loro bellezza:
restò sempre un vecchio leggitor dell'<i>Amadigi</i>, che dopo la cavalleria mondana, seguiva
la cavalleria spirituale, mentre Calvino ha tutte le durezze della passione, senza averne
l'entusiasmo... Fa meraviglia che un uomo sì poco simpatico, sia stato al suo tempo il
centro d'un movimento immenso... e che una delle donne più illustri del suo tempo,
la Renata di Francia, nella sua Corte di Ferrara circondata dal fior de' letterati, s'invaghisse
di questo maestro austero, e s'avviluppasse per lui in una strada così spinosa...
</p>

<p>
«Conseguenza inevitabile del carattere e della posizione di Calvino fu l'intolleranza... Pare
una contraddizione che Calvino, reclamando focosamente la libertà per sè e suoi,
la ricusasse poi agli altri. Eppure ciò va di suo piede: credea diverso dai Cattolici, ma
assoluto quant'essi. La libertà di credere, il diritto di formarsi un simbolo da sè, non
era apparso ai Protestanti del XVI secolo... Quello zelo violento che trae l'uomo convinto
a procurar la salute delle anime con mezzi poderosi e senza badare alla libertà,
traspira da tutte le lettere di Calvino... Come i Cattolici, reclama la tolleranza non a
nome della libertà, ma della verità. — Le violenze sue contro Serveto, Bossec, Gruet,
Gentile ed altri non faceano meraviglia; erano di diritto comune.
</p>

<p>
«La moderazione e la tolleranza, virtù supreme d'età critiche come la nostra, non
istarebbero in un secolo dominato da convinzioni ardenti e assolute. Era la fede che in
Ispagna e ne' Paesi Bassi accendeva i roghi, e alzava patiboli: quelle ecatombe offerte
alla verità (cioè a quel che credeasi tale) hanno la loro grandezza, e non s'ha da esagerare
nel compianger coloro che soccombettero in questa lotta grandiosa, dove ciascuno
combatteva pel suo Dio: la fede gli immolò, siccome la fede li sostenne... Come
creder a mezzo quello per cui si è perseguitati? Qual fede vacillante non diverrebbe
fanatica colla tortura? La gioja di soffrir per la sua fede è talmente grande, che più
d'una volta si videro nature passionate abbracciar opinioni pel gusto di sacrificarvisi».
</p>

<p>
<a id="note119" href="#tag119">119.</a> <i>Monumenta Vaticana</i> LXXXIV.
</p>

<p>
<a id="note120" href="#tag120">120.</a> Delle buone relazioni del Sadoleto con Melantone e delle speranze della costui
conversione è curioso testimonio una lettera del nunzio Girolamo Rorario al cardinal
Verulano, da Pordenone il 21 febbrajo 1539:
</p>

<p>
«Scrissi alli 17 del presente al reverendo Sadoleto e a vostra signoria illustrissima
significandole come don Michele Brazetto mio compatriota, già mesi tre, partì da qui
per Vittemberga, dove si è con gran familiarità intrinsecato con Filippo Melantone, di
modo che gli ha aperto tutto il cor suo, ed ha fatto conoscere la bona mente sua verso
la sede apostolica: e di ciò etiam ne porta testimonio con una sua, scritta al reverendo
Sadoleto in risposta d'una di sua santità reverendissima. Ed io ne tengo fermezza grande,
fondata sopra un natural presupposito, che essendo lui il più dotto di Germania; e in
altri luoghi ancora avendo pochi pari, è da giudicare che lui conosce la via della verità:
la qual conoscendo, e ritrovandosi in povertà grande, ed aver un figlio, non è da
credere che lui voglia viver povero e dannato, e lasciar il suo figlio in la medesima e
maggior dopo lui povertà e dannazione, possendo provveder all'uno e all'altro. E tanto
più quanto da chi l'ha conosciuto è stato conosciuto per modestissima persona: e Dio volesse
gli altri arrabbiati d'Alemagna fossero stati simili a lui! E io mi ricordo in Augusta
all'ultima Dieta, Melanton cercando poner pace e riconciliar la Germania alla
sede apostolica, scrisse una sua, ancorchè fosse presente a M. Luca Bonfilio, allor secretario
del reverendissimo Campeggio, ricercando gli fosse concesso tre cose: comunicare
<i>sub utraque specie</i>; matrimonio de' sacerdoti; del terzo non mi ricordo, ma mi
par era cosa più leggiera di ciascuna di queste due: e prometteva che del resto s'aquieteriano,
ed io parlandone col reverendo Campeggio, mi rispose in conclusione che conosceva
le domande non esser tali che la sede apostolica gliele potesse senza scandalo
concedere: ma che li conosceva ghiotti, e che quando avesse concesso questo, non
stariano contenti, e domanderiano etiam delle altre cose, persuadendo alli popoli che,
così come erano stati gabbati in queste, non altrimenti erano nel resto....» (<i>Archivio
vaticano, Nuntiatura Germaniæ</i>, VIII).
</p>

<p>
<a id="note121" href="#tag121">121.</a> <i>Comme ainsi soit que par ton excellente doctrine et grace merveilleuse en parler
tu ayes (et à bon droit) mérité qu'entre les gens savans de nostre temps tu sois tenu
comme en grande admiration et estime, et principalement des vrais sectateurs des
bonnes lettres, il me desplait merveilleusement qu'il faille que, par cette mienne expostulation
et complainte qu'à présent pourras ouir, soye contraint publiquement toucher
et aucunement blesser icelle tienne bonne renommée et opinion.</i>
</p>

<p>
Vedasi il nostro vol. III, p. 153, e <span class="smcap">Joly</span>, <i>Étude sur Sadolet</i>. Caen 1856.
</p>

<p>
<a id="note122" href="#tag122">122.</a> Registro della Chiesa italiana.
</p>

<p>
«Bernardino di Seswar, uomo dotto, desidera predicar pubblicamente la parola
di Dio in italiano, si risolve di dargli posto nella cappella del cardinale a San Pietro
per un po' di tempo, poi potrà esser messo a San Gervaso». <i>Registri</i>, 13 ottobre 1542.
Troviamo questo passo in Picot, <i>Istoria di Ginevra</i>, ma noi, alla nota 17 del Discorso
XXIII, supponemmo deva dire Bernardino di Siena. L'errore stesso tornerebbe
ove Calvino dice: <i>Bernardinus de Seswar, primus pastor ecclesiæ; italicæ, quæ Genevæ,
mense octobris</i> 1542, <i>erecta est in gratiam Italorum qui se huc, evangelii causa, receperant</i>;
e lo loda per la vigorosa guerra che moveva all'anticristo. <i>Epistola Calvini
Vireto.</i>
</p>

<p>
<a id="note123" href="#tag123">123.</a> Amsterdam 1686, parte <span class="scp">III</span>, lib. <span class="scp">III</span>.
</p>

<p>
<a id="note124" href="#tag124">124.</a> Parte <span class="scp">III</span>, lib. <span class="scp">I</span>.
</p>

<p>
<a id="note125" href="#tag125">125.</a> Dai registri di Stato copiati da Galiffe, <i>Notices généalogiques</i>.
</p>

<p>
<a id="note126" href="#tag126">126.</a> Fra i tanti libri di colà conosciamo <i>Antithesis Christi et Antichristi, videlicet
papæ, versibus ac figuris venustissimis illustrata</i>. Genevæ 1578, in-8º piccolo con 36
figure in legno.
</p>

<p>
<a id="note127" href="#tag127">127.</a> Bolla <i>Dilectum filium</i>, 14 giugno 1560.
</p>

<p>
<a id="note128" href="#tag128">128.</a> Nel 1865 a Uster, canton di Zurigo, il pastore Vögelin scandalizzò gli ortodossi
co' suoi ardimenti, sicchè sessanta ministri zuricani gli opposero una dichiarazione pubblica,
dove lo accusano di non aver nè predicazione, nè dottrina cristiana evangelica;
di scalzare l'autorità della sacra scrittura e il rispetto dei popoli pei documenti sacri
della rivelazione; di negar la divinità e santità assoluta di Gesù Cristo e i miracoli; di
indegnamente abbassar gli apostoli; di far uso arbitrario delle dichiarazioni del Salvatore;
di caratterizzare la dottrina in un modo leggero e irriflessivo, ecc., e invocavano
i superiori della Chiesa a frenarne la parola.
</p>

<p>
Questi superiori sono il Consiglio comunale di Uster, il quale rispose che essi pastori
non aveano autorità di dichiarar false le dottrine di Vögelin; usar esso della libertà sua,
com'essi della loro: badassero ai doveri del loro ministero, e non a dar consigli.
</p>

<p>
<a id="note129" href="#tag129">129.</a> La lista è stampata, ma con moltissimi errori, nell'opera del Gaberel, vol. <span class="scp">I</span>, p, 211
delle note, e va sino al 1612, in cui è notato Giovanni Lodovico Calandrini figlio di
Giovanni. Per dire d'alcuni, al 1563 abbiamo Battista Curti del lago di Como, Pietro
Casale e Andrea Casale di Gravedona, Giovanni Andrea Rocca di Brescia, Stefano Barbieri
di Soncino, Antonio Capellaro di Modena. Nel 1564 molti di Montacuto di Calabria,
e varj Piemontesi. Nel 1565 Evangelista Offredi di Cremona, nel 1567 e 68 Pietro
Duca d'Alba, Francesco Micheli di Cremona, Gotardo Canale di Conegliano: nel 1573
Nicolò Tiene di Vicenza, Galeazzo Ponzone cremonese: nel 1577 Giacomo Puerari di
Cremona: nel 1580 Giuseppe Giussani milanese: nel 1582 Giulio Paravicino pur milanese:
nel 1587 Giacomo Antonio di Gardone bresciano: nel 1589 Giovanni Giorgio
Pallavicino, Ippolito e Lodovico Sadoleto di Valtellina.
</p>

<p>
<a id="note130" href="#tag130">130.</a> I confini delle due gerarchie sociali delineava insignemente nel XII secolo Ugo
da San Vittore. <i>Illa potestas dicitur sæcularis, ista spiritualis nominatur. In utraque
potestate diversi sunt gradus et ordines potestatum, sub uno tamen utriusque
capite distributi, et velut ab uno principio deducti et ad unum relati. Terrena potestas
caput habet regem; spiritualis potestas summum pontificem; ad potestatem
regis pertinent quæ terrena sunt, et ad terrenam vitam facta omnia; ad potestatem
summi pontificis pertinent quæ sunt spiritualia, et vitæ spirituali attributa universa.</i>
De Sacramentis, lib. <span class="scp">II</span>, p. 2, c. 4.
</p>

<p>
<a id="note131" href="#tag131">131.</a> Distinguono l'infedeltà in positiva, privativa, negativa. <i>Positiva</i>, di quelli che
respingono la cognizione del vangelo: <i>privativa</i>, di quelli che per colpa lo ignorano;
<i>negativa</i>, di quelli che non sentirono mai parlare della rivelazione. L'infedeltà positiva
e privativa non è scusabile dalla Chiesa; ma la negativa è involontaria, e perciò
non colpevole. Gesù Cristo disse: «Se non fossi venuto e non avessi parlato, non avrebbero
colpa» (Jo. <span class="scp">XV</span>, 22). E san Paolo (<i>ad Rom.</i> <span class="scp">X</span>, 14): «Come crederanno a colui di
cui non han sentito parlare, e come ne sentiranno parlare se a loro non si predichi?».
La Chiesa condannò il dire che: «L'infedeltà, puramente negativa in quelli ai quali
non è stato predicato Gesù Cristo, è un peccato».
</p>

<p>
Quanto alla necessità del battesimo, il Concilio di Trento lo volle <i>in re vel in voto</i>:
e il desiderio implicito si può intendere in colui che, pur non avendo conoscenza del
battesimo, è nella disposizione di fare tutto ciò che Dio prescrive come mezzo e salute.
Vedi <span class="smcap">Gousset</span>, <i>Teologia dogmatica</i>. <i>Trattato della Chiesa</i>, parte <span class="scp">I</span>, capo <span class="scp">V</span>, art. <span class="scp">III</span>,
N. 914.
</p>

<p>
<a id="note132" href="#tag132">132.</a> Vedasi sopra, nel Discorso III.
</p>

<p>
<a id="note133" href="#tag133">133.</a> <span class="smcap">A. Vinet</span>, <i>Essai sur la manifestation des convictions religieuses</i>. Parigi 1842.
</p>

<p>
<a id="note134" href="#tag134">134.</a> Il Dumoulin diceva che i decreti del Concilio di Trento «non possono menomamente
esser ricevuti senza violare la maestà reale e la sua giustizia senza calpestar
l'autorità dei tre Stati di Francia; l'autorità della Corte e del Parlamento e la libertà
del popolo cristiano». <i>Conseil sur le fait du Concile.</i>
</p>

<p>
<a id="note135" href="#tag135">135.</a> L'<i>exequatur</i> o <i>placet</i> regio può esser considerato come una notizia che il principe
prende delle mutazioni di uffizj o di cose pubbliche, che il potere universale pontifizio
introduce nel dominio particolare di esso principe, e fin qui è ispezione modesta
e legittima. Diviene usurpazione quando considera il papa come un principe straniero,
che non ha giurisdizione sul territorio altrui se non col beneplacito dello Stato. Clemente
VIII nel 1596 scriveva all'Olivares vicerè di Napoli, che «è falsa la immemorabile
antichità dell'<i>exequatur</i>, anzi ne son notissime le origini e le cagioni». In fatto
nacque essa durante il grande scisma, quando Urbano VI nel 1378 ordinò ai vescovi
di esaminar le bolle pontifizie prima d'eseguirle, onde accertare se venissero dal papa
legittimo o dall'antipapa Clemente VII. I principi usarono l'eguale cautela, ma cessata
l'occasione, lasciarono ancora la libera autorità. Chi primo pose restrizione fu il Portogallo
verso il 1486, di che fu avvertito seriamente da Sisto IV e da Innocenzo VIII: e i
principi e i ministri colsero volentieri quest'esempio per esercitare ingerenza sulle provisioni
papali, e legar la Chiesa allo Stato. Benedetto XIV, nel gennajo 1742 dirigeva in
tal proposito una istruzione alla Corte di Torino, nella quale dicea tollerar la visione
delle bolle e dei brevi, ma senza che vi si apponesse alcun decreto d'esecuzione; e anche
dalla visione eccettuava le bolle dogmatiche in materia di fede, le bolle e i brevi che
regolano il ben vivere e i santi costumi, quelle di giubilei e indulgenze, della sacra
penitenzieria, e le lettere scritte dalle sacre congregazioni ai vescovi o ad altre persone
per informazione.
</p>

<p>
<a id="note136" href="#tag136">136.</a> Alcuni ecclesiastici impedivano di far passare le acque sulle loro terre: libertà
d'acquedotto ch'è uno de' più utili statuti antichi del Milanese, e causa di tanta prosperità
agricola. San Carlo, considerando <i>hac in re non de Ecclesiæ ejusve ministrorum
damno, sed de utilitate evidenti agi</i>, comanda di non opporvisi. Editto 21 agosto 1572.
</p>

<p>
<a id="note137" href="#tag137">137.</a> È questa la più rinomata fra le delegazioni fatte dal pontefice a secolari. Urbano II
al 5 luglio 1098 avrebbe dato a re Roggero e suoi successori le facoltà di legato a latere,
e di eleggere loro vicarj col titolo di giudici della Monarchia; avendo così giurisdizione
sopra i vescovi, sino a poter annullare interdetti e scomuniche e le sentenze
loro, e sospenderli; annichilar le sentenze e pene pontifizie se non approvate da esso
tribunale. Tanto erano esorbitanti tali concessioni, che dubitavasi della autenticità. Esaminato
bene l'atto, appare che, ne' diplomi originali con cui Roggero eresse chiese e
conventi, esprimeasi sempre «con intesa e per comando di Urbano II»: il Baronio
dimostrò la falsità dell'atto del 1098, per lo che l'ultimo volume de' suoi <i>Annali</i> fu escluso
dalla Spagna, ed egli stesso ebbe l'esclusione da pontefice nel conclave del 1605. Per
quattrocentrenta anni non se ne trova menzione, fin quando al 1513 l'avvocato Giovan
Luca Barberio lo pubblicò nel <i>Caput brevium</i>, collezione dei diplomi delle Due Sicilie,
non indicando donde l'avesse tratto. Nel 1578 dallo Zurita stampavasi l'<i>Historia Sicula</i>
di Gaufrido Malaterra, contemporaneo di Urbano II, nella quale esso breve era introdotto
al lib. IV, c. 29, ma potrebbe esservi intruso o alterato. Carlo V se ne giovò, e nel 1526
lo facea sottoscrivere dai consiglieri di Sicilia, e pubblicare nel libro <i>De Monarchia</i>.
</p>

<p>
Del resto quel breve porta <i>quod omni vitæ tuæ tempore, vel filii tui Simonis,
aut alterius, qui legitimus tui hæres extiterit, nullum in terra potestatis vestræ, præter
voluntatem aut consilium vestrum, legatum romanæ Ecclesiæ statuemus: quinimmo,
quæ per legatum acturi sumus, per vestram industriam legati vice exhiberi volumus</i>,
ecc. Valea dunque soltanto per esso Roggero e pel suo primogenito Simone, o per
l'altro figlio. Eppure di là vennero interminabili contese, tratto tratto sopite con particolari
concessioni di papi; massimamente Clemente XI colla costituzione del 1715
<i>Romanus pontifex</i> provide a reprimere i grandi abusi, e meglio Benedetto XIII fissò i
limiti de' poteri della Monarchia. Carlo VI violò subito il concordato, e in appresso i re
se ne fecero appoggio onde pretendere come legali quelle invasioni che in Toscana e altrove
si faceano sopra l'autorità ecclesiastica, e s'andò via via ampliando, sin a vedersi
nel 1860 Garibaldi sedere sul trono, e ricevere l'incensata. Vedi <i>La Sicilia e la Santa
Sede</i>. Malta 1865.
</p>

<p>
<a id="note138" href="#tag138">138.</a> Cronaca manuscritta nella biblioteca comunale di Palermo, 2. q. E. 55.
</p>

<p>
<a id="note139" href="#tag139">139.</a> Lo dichiara negli <i>Uffizi del Cardinale</i>, lib. I, p. 64.
</p>

<p>
<a id="note140" href="#tag140">140.</a> Questa teorica fu, ai dì nostri, ravvivata dal Gioberti nel <i>Primato</i> e nei <i>Prolegomeni</i>.
Il padre Ventura disse che «il potere politico dev'essere subordinato all'ecclesiastico
quanto il domestico al politico». Vedasi anche <span class="smcap">Audisio</span>, <i>Diritto pubblico della
Chiesa e delle genti cristiane.</i> Vol. 3. Roma 1863.
</p>

<p>
<a id="note141" href="#tag141">141.</a> De laicis, lib. III, c. 6: <i>Certum est politicam potestatem a Deo esse... Jus divinum
nulli homini particulari dedit hanc potestatem; ergo dedit multitudini... Respublica
non potest per se ipsam exercere hanc potestatem; ergo tenetur eam transferre
in aliquem unum, vel aliquos paucos... Pendet a consensu multitudinis constituere
super se regem, vel consules, vel alios magistratus... Sublato jure positivo, non est
major ratio cur ex multis æqualibus unus potius quam alius dominetur...</i>
</p>

<p>
<a id="note142" href="#tag142">142.</a> <i>Summus ponfifex simpliciter et absolute est supra Ecclesiam universam et
supra Concilium generale, ita ut nullum in terris supra se judicem agnoscat.</i> De Concilii
auctoritate, cap. 17.
</p>

<p>
<a id="note143" href="#tag143">143.</a> <i>De romano pontifice capite totius militantis Ecclesiæ,</i> <span class="scp">II</span>, 29. <i>Pontifex ut
pontifex, etsi non habet ullam mere temporalem potestatem, tamen in ordine ad
bonum spirituale habet summam potestatem disponendi de temporalibus rebus omnium
Christianorum.</i>
</p>

<p>
<a id="note144" href="#tag144">144.</a> <i>Reges quæ imperent justa facere imperando quæ volent injusta.</i> <span class="smcap">Hobbes</span>, De
cive 112. L'opinione attribuita al Bellarmino si fonda principalmente sul <i>De romano
pontifice</i>, lib. <span class="scp">IV</span>, c. 5; ma l'ultimo punto suole travisarsi.
</p>

<p>
<a id="note145" href="#tag145">145.</a> L'<i>Antibellarmino</i> di Adamo Scherzer; un altro di Samuele Weber, l'<i>Antibellarmino
contratto</i> di Corrado Vorstio; l'<i>Antibellarmino biblico</i> di Giorgio Albrecht; il
<i>Collegio antibellarminiano</i> di Amando Polano; le <i>Disputazioni antibellarminiane</i> di
Lodovico Crell; il <i>Bellarmino enervato</i> di Guglielmo Amesio; e taciamo altri, fra cui le
confutazioni di re Giacomo Stuart. Anche Duplessis-Mornay scrisse il <i>Mistero d'iniquità
o storia del papato, per quali progressi salì al colmo; che opposizione gli fece
la gente dabbene di tempo in tempo, dove si difendono i diritti degli imperatori, re e
principi cristiani contro le asserzioni de cardinali Bellarmino e Baronio</i>. Saumur, 1611.
</p>

<p>
<a id="note146" href="#tag146">146.</a> Dopo altri, Agostino e Luigi De Backer stamparono a Liège, nel 1853 e seguenti,
in sette grossi volumi la <i>Bibliothéque des écrivains de la compagnie de Jesus</i>. Il catalogo
delle opere del Bellarmino còlle traduzioni e le confutazioni occupa quarantasei colonne.
Molte volte furono ristampate le <i>Disputationes de controversiis fidei adversus
hujus temporis hæreticos</i>. Il Bellarmino, a istanza del cardinale Tarugi, compose la
<i>Dottrina cristiana breve</i>: e per ordine di Clemente VIII la <i>Dichiarazione più copiosa
della dottrina cristiana</i>. Fu approvato dai più insigni teologi e dai papi, e dal Concilio
romano del 1725: e attaccato dai Giansenisti, massime da G. B. Guadagnini;
contro del quale Francesco Gusta scrisse la <i>Difesa del Catechismo del vener. cardinal
Bellarmino</i>, Venezia 1799.
</p>

<p>
<a id="note147" href="#tag147">147.</a> A questo concetto del deporre i re da un pezzo rinunziarono i papi. Il 23 giugno
1791 il cardinale Antonelli, prefetto della Propaganda dirigeva una nota ai vescovi
d'Irlanda, ove dice: «Bisogna ben distinguere fra i veri diritti della sede apostolica e
quel che maliziosamente gl'imputano. La Santa Sede non insegnò mai che si deva ricusare
fedeltà a sovrani eretici, e che un giuramento prestato a re fuor della comunione
cattolica deva esser violato, o che sia permesso al papa di privarli de' loro diritti temporali».
</p>

<p>
I vescovi degli Stati Uniti, raccolti nel V concilio di Baltimora, mandarono al papa
un indirizzo ove de' loro avversarj dicono: «Sforzansi ispirare sospetti contro i loro fratelli
cattolici che versarono il sangue per la libertà di questo paese: pretendono che noi
siamo sotto il dominio del papa per le cose civili e politiche, e che così dipendiamo da
un sovrano straniero... Molti di noi dichiararono vigorosamente e con giuramento che
il papa non esercita verun potere civile; e questa dichiarazione fu benissimo accetta da
Gregorio XVI». Vedasi <span class="smcap">M. Affre</span>, <i>Essai sur la suprématie temporelle du pape, 1829</i>.
Questi, contro il Lamennais, dimostrò che la bolla di Bonifazio VIII è stata abrogata
pochi anni dopo da Clemente V in quanto diceva che la podestà temporale fosse sottomessa
alla correzione della potenza spirituale.
</p>

<p>
Francesco Suarez, al quale il Grozio non sapea trovar l'eguale per acume filosofico
e teologico, dimostra che sentimento comune de' giureconsulti e teologi era che il potere
dei re vien loro da Dio per mezzo del popolo, e ne sono responsali non solo a Dio,
ma anche al popolo. Un predicatore davanti a Filippo II a Madrid, avendo pronunziato
che «i sovrani hanno potere assoluto sulla persona e i beni de' sudditi», l'Inquisizione
lo processò, condannollo a penitenze e a ritrattarsi dicendo dal pulpito che «i re
non hanno sui loro sudditi altri poteri se non quello accordato loro dal diritto divino
e dall'umano, e nessuno che proceda dalla loro volontà libera e assoluta». Vedi <span class="smcap">Balmès</span>,
<i>Il Protestantismo paragonato al cattolicismo</i>.
</p>

<p>
Talmente si avea gelosia delle pretendenze papali, che la <i>Gerusalemme conquistata</i>
del Tasso fu proibita dal parlamento di Parigi perchè, descrivendo le turbolenze
di Francia, vi si dice nel canto XX, 77 del papa che
</p>

<div class="poem">
<p class="i4">ei solo il re può dare al regno</p>
<p>E 'l regno al re, domi i tiranni e i mostri,</p>
<p>E placargli del cielo il grave sdegno.</p>
</div>

<p>
<a id="note148" href="#tag148">148.</a> Il cardinale Sforza Pallavicini volea che la Corte di Roma fosse ricchissima, affine
di provvedere non solo allo spirito, ma anche alle utilità secondo la carne, essendo
«quell'anima che tiene in unità tanti regni, e costituisce un corpo politico il più formidabile,
il più virtuoso, il più letterato, il più felice che sia in terra». Perciò richiede
«torrenti di pecunia», e viver pomposo di cardinali, e proporzionato ne' vescovi; e che
a Roma concorrano a servizio uomini d'ogni natura, e quei che vivono solo dello spirito,
e quei che per soprapiù desiderano i beni mondani, e quei che tali beni antepongono
a quelli dell'anima.
</p>

<p>
<a id="note149" href="#tag149">149.</a> Campo dicesi a Venezia quel che altrove piazza o largo.
</p>

<p>
<a id="note150" href="#tag150">150.</a> Terrazzino.
</p>

<p>
<a id="note151" href="#tag151">151.</a> Diarj manuscritti, T. <span class="scp">XXIX</span>, pag. 126 e 482.
</p>

<p>
<a id="note152" href="#tag152">152.</a> <span class="smcap">Luthebi</span>, <i>Op. compl. edit. Walch.</i> <span class="scp">XXI</span>, pag. 1092.
</p>

<p>
<a id="note153" href="#tag153">153.</a> Ecco la parte, quale sta nella biblioteca di Brera a Milano, fra avanzi di carte
tolte a Venezia nelle depredazioni del regno d'Italia.
</p>

<p>
«E' stà sempre instituto del religiosissimo Stato nostro insectar li heretici et estirpar
così detestando crimine, sicome nella Promission del ser. Principe et capitolar di Conseglieri
nei primi capituli si legge, dal che sine dubio è processa la protetione che sempre
il Sig. Dio ha havuta della Repubblica nostra, come per infinite esperientie di tempo
in tempo si è veduto, onde essendo in questa materia dei strigoni et heretici da proceder
con gran maturità, però.
</p>

<p>
«L'anderà parte, che chiamando nel Collegio nostro il reverendissimo legato, intervenendo
i Capi di questo Consiglio, gli sia per il Serenissimo Principe nostro, con quelle
gravi et accomodate parole pareranno alla sapientia de sua Serenità, dechiarato quanto
l'importi che questa materia sia con maturità et giustitia trattata et terminata in forma,
che, giusta l'intention et desiderio nostro, tutto passi giuridicamente et con satisfation
dell'honor del Signor Dio et della fede cattolica. Et però ne par debbino esser deputati
a questa inquisitione uno o doi Reverendissimi Episcopi, insieme con un venerandissimo
inquisitor, i quali tutti siano di dottrina, bontà et integrità prestanti <i>ac omni exceptioni
maiores</i>, acciò non s'incorri nelli errori vien detto esser seguiti fin questo giorno: et unitamente
con doi eccellentissimi dottori di Bressa habbino a formar legitime i processi
contra detti strigoni et heretici. Formati veramente i processi, <i>citra tamen torturam</i>,
siano portati a Bressa, dove per i predetti, colla presentia et intervento di ambi li Rettori
nostri et colla corte del podestà et quattro altri dottori di Bressa della qualità sopra
deta, sieno letti essi processi fatti, con aldir etiam i rei et intender se i ratificheranno
li loro ditti se i vorranno dir altro: nec non far nove esaminationi et repetitioni et
etiam torturar, se così giudicheranno espediente. Le quali cose fatte con ogni diligentia
et circonspetione, si procedi poi alla sententia per quelli a chi l'appartien, giusta il Consiglio
delli sopra nominati, all'esecution della qual, <i>servatis omnibus praemissis et non
aliter</i>, sia dato il brachio seculare. Et questo anche si ha a servar nelli processi formati
per avanti, nonostante che le sententie fossero sta fatte sopra di quelli. Praeterea
sì efficacemente parlato con ditto Reverendissimo legato et datoli cargo che circa le
spese da esser fatte per l'inquisitione, el facci tal limitation che sia conveniente et
senza estorsion o manzarie, come si dice esser sta fatte fino al presente, sed imprimis
si trovi alcun espediente che l'appetito del denaro non sia causa di far condannar
o vergognar alcuno, senza over con minima colpa, sicome vien dimostrato fin
hora in molti esser seguito. Et dee cader in consideratione che quelli poveri di Valcamonica
sono gente semplice et di pochissimo ingegno, et che hariano non minor bisogno
di predicatori con prudenti instrutioni della fede catholica, che di persecutori con severe
animadversioni, essendo un tanto numero di anime quante si ritrovano in quelli monti
et vallade. Demum sia suaso il Reverendissimo legato alla deputation di alcune persone
idonee, quali habbino a riveder et investigar le mancanzie et altre cose malfatte, sindicare
et castigar quelli che havessero perpetrati di mancamenti che si divulgano con
mormoratione; universale et questo sia fatto de presenti senza interposizion di tempo
per bon esempio di tutti. <i>Et ex nunc captum sit</i> che, da poi fatto la presente essecutione
con il Reverendissimo legato, si venga a questo Consiglio per deliberar quanto si
haverà a scriver alli Rettori nostri de Bressa et altrove, sicome sarà giudicato necessario,
et sia etiam preso che tutte le pignoration ordinate et fatte da poi la suspension presa
a 12 dicembre pross. praet. in questo Consiglio, siano irrite et nulle, ne haver debbano
alcuna essecutione».
</p>

<p>
<a id="note154" href="#tag154">154.</a> <i>Monumenta Vaticana</i>, XCII e XCVIII. In quel tempo v'era famoso predicatore frà
Zaccaria da Luni, che nel 1534 ottenne dal senato l'isola di San Secondo, ove molti
concorsero sotto la regola di san Domenico. Vedi <span class="smcap">Codagli</span>, <i>Hist. dell'isola e monastero
di San Secondo</i>. Questo frà Zaccaria scrisse una <i>Defensio qua tuetur H. Savonarolam,
sociosque ab hæresi immunes esse</i>; manuscritto già nel convento di San Marco di
Firenze.
</p>

<p>
<a id="note155" href="#tag155">155.</a> <i>Epistolæ</i>, col. 150 e 154, ediz. di Londra.
</p>

<p>
<a id="note156" href="#tag156">156.</a> Vedi <i>Lettere d'uomini illustri conservate in Roma</i>. Parma 1853, p. 181.
</p>

<p>
<a id="note157" href="#tag157">157.</a> Secondo <span class="smcap">Lebret</span>, <i>Staatsgescichte von Venedig</i> II, parte <span class="scp">II</span>, pag. 1168.
</p>

<p>
<a id="note158" href="#tag158">158.</a> <span class="smcap">Melanchtonis</span> <i>epist.</i>, T. <span class="scp">I</span>, pag. 100, e vedi <span class="smcap">Allwoerden</span>, <i>Hist. M. Serveti</i>, p. 34.
</p>

<p>
<a id="note159" href="#tag159">159.</a> Pier Filippo Pandolfini, residente di Toscana a Venezia, ai 17 giugno 1546 scrive
d'aver raccomandato al senato M. Francesco Strozzi, e n'ebbe in risposta dal principe
che quei signori erano certificati esser lui innocente, e falsamente imputato d'eresia.
E in altra del 23 luglio, che lo Strozzi avea detto villanie al legato e minaccie, e con
ciò ritardato la decisione. Più tardi annunzia che fu liberato. Lo stesso scrive, ai 7
maggio 1547, che i Signori hanno creato tre uomini dei primi della città, che insieme
col nunzio procedano contro a' Luterani. <i>Arch. Dipl. di Firenze.</i>
</p>

<p>
<a id="note160" href="#tag160">160.</a> <i>Lettera di Valerio Amanio, 30 maggio; ibid.</i>
</p>

<p>
<a id="note161" href="#tag161">161.</a> Cioè di Padova, Brescia, Cividal di Belluno, Vicenza, Bergamo, Feltre, Verona,
Treviso, Udine, Chioggia, Adria, Capodistria.
</p>

<p>
<a id="note162" href="#tag162">162.</a> <i>Giudizio sopra le lettere di XIII uomini illustri.</i>
</p>

<p>
<a id="note163" href="#tag163">163.</a> Manuscritto nella libreria di Zurigo.
</p>

<p>
<a id="note164" href="#tag164">164.</a> Il Romanin, nel vol. <span class="scp">V</span>, pag. 328 della sua <i>Storia di Venezia</i>, rimprovera me
dell'aver detto che Venezia fu <i>severa e fino atroce</i> nel punire gli eretici. Parli il
fatto. Il Romanin era ebreo, e non poteva intender bene l'organamento cristiano, troppo
poco conosciuto anche da' nostri. Egli dunque, a mostrare la mitezza del Governo
veneto, cita i molti riguardi usati agli Ebrei. Che ci ha a fare? gli Ebrei non cadeano
sotto la giurisdizione dell'Inquisizione o della Chiesa cattolica (lo dicemmo) se non in
quanto tentassero fare proseliti.
</p>

<p>
<a id="note165" href="#tag165">165.</a> Questo dispaccio dell'ambasciatore Matteo Dandolo, da Roma, 15 giugno 1550,
trovasi nella Biblioteca di Brera.
</p>

<p>
«<i>Excellentissimi Domini.</i> Lunedì poco dopo vespero, venne a me il reverendo Mignanello,
già legato de lì, che è quello che, fuor che di cose di Stato, fa per la santità
sua più che alcun altro, e mi disse, che ella me lo avea mandato per farmi intendere che
quella mattina in concistoro quattro reverendissimi cardinali de' più vecchi e più gravi
gli erano andati alla sedia a far grave querimonia de Luterani, che si trovano per il
stato dell'Ecc. vostra, e della poca cura che se gli mette, proponendogli et eccitandola a
volerne far lei qualche gagliarda provisione con mandargli un legato a posta per questo,
o tutto quello, che gli parrà, per non lasciare andare più innanti in simili luoghi sì
propinqui, tanta peste; che lei gli avea promesso e la buona diligenzia di quell'eccellentissimo
domino, et ogni provisione necessaria o conveniente, ma che me lo avea
voluto mandare a far intendere per lui, pregandomi a scriverne in calda forma, offerendogli
l'opera sua, e di mandargli Legato o Prelato a posta, e qual altra cosa se gli
saprà dimandare; ricordandogli, per il grande amore che porta a quel Stato, oltra il
debito suo servizio al Signor Dio, quanto che gli può nuocere indubitatamente del particolare
e temporale, et a non volersi fidare in questo de' suoi cittadini delle sue terre,
perchè si può ben dubitare che l'Ecc. vostre non siano amate da tutti. Io per risposta
gli dissi di quelle cose che altre fiate a Sua Santità ho detto, e di quel dignissimo Magistrato
contro Luterani, e di quanto se gli opera con l'assistenzia de' suoi legali et
auditori di essi; che sua signoria che gli è stata, ben lo potea giustificare: che di Venezia
io ne ero quasi sicuro, ma di altri luoghi di quel Stato non sapevo altro, salvo
che mi pareva di poter prometter, che da quell'amplissimo Magistrato non se gli manchi,
nè se gli sia per mancare, sì che non potrà essere bisogno nè di Legato, nè di altro
prelato; che l'Ecc. vostre non mancheranno del debito e solito loro verso il Signor Dio
e cose sue, ma che io non mancherei di scriverglielo per il primo corriero; del che, se
ben me ne avea fatta pressa, mostrò di contentarsi che io non glielo avessi ad espedire
altrimenti a posta. Da buona via poi ho inteso, buona parte causa di questo essere
stato alcuni frati inquisitori, che qui riferiscono cose grandi di Bressa, e forse anco maggiori
di Bergamo; tra le quali di alcuni artesani, che vanno la festa per le ville, e
montano sopra i alberi a predicar la setta luterana a popoli e contadini, e dicono
esserne un processo da Bergamo già più di un anno mandato all'Ecc. vostra giustificatissimo
contra simili, i quali non ne sentendo alcuna contraddizione, non che castigo,
si sono invaliditi, e vanno continuando al peggio che ponno..... Nel fine mi disse, che
quasi si era scordato di parlarmi di cosa molto importante. E mi entrò in questa, ma
con gran dolcezza e dimostrazione di amorevolezza, con dire che gli convenia ben
quest'ufficio per l'amor di Dio, ma lo facea anco per amor di quel Stato, pregandolo a
voler avvertire in ogni modo, perchè gli ne potrebbe andar assai, e che quando gli
vorrebbe provveder poi non potrebbe. Allegando l'Imperatore, che con un segno di croce
nel principio si sarebbe potuto provvedere, e con non se ne aver curato, si può dire
ne sii venuto a perder l'imperio, ch'el non sa che fare, nè che dire lì ove si attrova, nè
come partirsi; che è pur più grande Stato assai quello che gli ubedia, che non è quello
dell'Ecc. vostra replicandomi dirlo con non manco amore verso di quelle, che del suo
debito verso il Signor Dio. Devenendo ai particolari massime di Bergamo e poi di
Bressa, che di essa sa esser noto a quelle. E poi disse anco di Padoa, che quasi non
ne può aver pazienzia, che in quel studio, ove sono tanti scolari teneri e nobili, si
possono fornire di questa detestanda dottrina; della qual Padova io gli dissi, per haverne
molta pratica come privato e in Reggimento che gli son stato, non ne aveva mai
sentito parola. Mi disse, Non la trovareste così ora; so ben quel ch'io mi dico, ma per
il vero di quel studio qui per molti è diffamato di tal setta un dottor piemontese, conduttovi
già non molto tempo a uno de' primarj luoghi di legge. E lei continuando mi
disse: Offerite a quei signori se gli paresse, che gli mandassamo o qualche prelato
espresso per questo, o qual provisione che vogliano, che non ci sparagnino in quel che
potemo, che noi non se gli sparagnaremo punto. Pregateli per l'amor di Dio, in nome
nostro, per l'amor di Dio e per l'amor di loro, che sapemo ciò che gli dicemo. E per
non mancar di quel tanto che per ora potemo, facevo ritornar il vescovo di Verona,
che a nostro servizio stava in Alemagna, a custodire quella terra, che non s'infetti anche
essa tra tante tanto infette. — Io laudai la santità sua del paterno e debito affetto
alla religione, e la ringraziai di quello che la dimostrava a quell'inclito Stato, replicandogli
le cose sopra dette di quel dignissimo Magistrato, e della diligenzia che in
quell'alma città si usa, e che io non credevo si mancasse di usarla anco in quelle altre
città sue; nondimeno che io non mancherei di scriverglielo diligentemente come la mi
commettea, promettendogli diligenzia tale dell'Ecc. vostra che non gli sarebbe bisogno
di altro Prelato per questo; ma gli offrirei quelle paternali offerte che la gli facea; e
così me ne pregò di novo».
</p>

<p>
<a id="note166" href="#tag166">166.</a> Da carte 139 del vol. <span class="scp">I</span>, Parti et decisioni del Consiglio dei X e maggior consiglio,
segnato n. <span class="scp">LIX</span> del catalogo presente. Altre leggi si hanno sullo stesso argomento,
del 29 dicembre 1550, del 13 marzo 1555.
</p>

<p>
<a id="note167" href="#tag167">167.</a> Cod. DCXCVII, classe VII ital. nella Marciana.
</p>

<p>
<a id="note168" href="#tag168">168.</a> Dispaccio da Roma, Cod. MCCLXXIX della Marciana.
</p>

<p>
<a id="note169" href="#tag169">169.</a> <i>Archivio di Stato di Firenze</i>, filza 4898.
</p>

<p>
<a id="note170" href="#tag170">170.</a> Cod. CCCLXVII, Classe VII ital.
</p>

<p>
<a id="note171" href="#tag171">171.</a> Cod. Urbin. 859, fol. 325.
</p>

<p>
<a id="note172" href="#tag172">172.</a> Vedi il nostro vol. <span class="scp">I</span>, pag. 176. A Riva di Trento, nel 1560 fu stampato un compendio
della logica d'Averroè; molte volte ristampato, rimase classico fra gli Israeliti
fino a questi ultimi tempi.
</p>

<p>
<a id="note173" href="#tag173">173.</a> Ecco il preambolo del suo Trattato sull'anima, giusta il manuscritto della Marciana,
classe <span class="scp">VI</span>, n. 190.
</p>

<p>
<i>Explicaturi libros Aristotelis de anima, quamvis illis auditoribus eos exponamus,
quos a rectæ veritatis tramite, quem aperit christiana religio, deviaturos nec timendum
est, nec potest credi, ob sanctas et religiosas institutiones in quibus vivunt, tamen,
ob nostrum legendi munus non debemus sine præfatione hujusmodi contemplationem
aggredi. Estote igitur admoniti nos in hac pertractatione vobis non dicturos quid sentiendum
sit de anima humana, illud enim sanctius me, et vere præscriptum est in
sancta Romana Ecclesia: sed solum dicturum quod dixerit Aristotelis. Per sapientiam
enim certe insipientiam assequeremur, si magis Aristoteli quam sanctis viris credere
vellemus. Aristoteles enim unus est homo, et dicit Scriptura, Omnis homo mendax,
Deus veritas; quare veritatem ex Deo ipso et ex sanctis hominibus, qui ex Deo locuti
sunt, accipere debemus, atque illam semper et constanter anteponere omnibus aliorum
sententiis, quamvis viri qui illas protulerint sint apud mundum in existimatione.
Rationes omnes quibus Aristoteles, de anima loquens, videtur esse veritati contrarius
solvunt præcipue theologi, ex quibus S. Thomas et alii ipso recentiores. Quare quotiescumque
continget ut aliquid dicatur minus consonum veritati, habebitis apud istos
quid sit respondendum, et ego illud opportune memorabo, quandoquidem in his libris
hanc sum expositionem scripturus, ut nihil dissimulem eorum quæ ab Aristotele dicuntur,
et dictorum fundamenta, prout ex ingenio potero, aperiam; quandocumque
tamen aliquid accidet, quod a veritate christiana sit remotum, illud admonebo, et
quomodo allata fundamenta sint removenda declarabo. Scitote tamen quod non sunt
multa in quibus Aristoteles dissentiit a veritate, et illa non sunt ita demonstrata, ut
non possint habere demostrationum resolutionem. Hic igitur est modus nostræ expositionis,
quam non aliter facere debemus ex sacrorum canonum decreto.</i>
</p>

<p>
<a id="note174" href="#tag174">174.</a> Sta nella biblioteca di Monte Cassino, n. 483.
</p>

<p>
<a id="note175" href="#tag175">175.</a> <i>Selectarum disputationum theologic.</i>, vol. <span class="scp">I</span>, p. 206.
</p>

<p>
<a id="note176" href="#tag176">176.</a> <i>Elogi d'uomini letterati</i>, T. <span class="scp">II</span>, p. 124.
</p>

<p>
<a id="note177" href="#tag177">177.</a> <span class="smcap">Vives</span>, <i>De veritate fidei</i>, lib. <span class="scp">II</span>, pag. 264.
</p>

<p>
<a id="note178" href="#tag178">178.</a> <i>Bullarium Romanum.</i>
</p>

<p>
<a id="note179" href="#tag179">179.</a> <i>Defensione al serenissimo doge Donato.</i> «Un certo Muzio, la cui professione è
dettar cartelli e condurre gli uomini ad ammazzarsi negli steccati, è fatto teologo papesco
in tre giorni, e di più bargello de' papisti. E se ne domandi il signor castellano
di Milano se è vero che colui avesse preso la corte e la sbirreria, e fosse andato <i>cum
fustibus et gladiis</i> per prender quel buon servo di Cristo M. Celso Martinengo, e darlo
in man degli Scribi e Farisei». Negli archivj di Ginevra è notato: «Il conte Celso Massimiliano
Martinengo di Brescia arrivò in questa città nel mese di marzo 1552, e poco
dopo fu stabilito ministro della Chiesa».
</p>

<p>
<a id="note180" href="#tag180">180.</a> Filippo Gallizio scrive al Bullinger da Coira, l'ultimo di febbrajo 1552.
</p>

<p>
«Celso Martinenghi, passando di qua, mi sostenne che non si può colle scritture
canoniche provare la parola di trinità e di persone; e che noi non dobbiamo usar voci
non usate da' Padri: che la verginità di Maria dopo il primo parto non ci è accertata
dalle Scritture: che il battistero deve escludersi dal tempio... Comander si meraviglia
che cosa vogliano: io credo rechino in petto cose che poi oseranno versar fuori.....
Dall'Italia s'ode esservi chi non teme dire che Cristo nacque dal seme di Giuseppe,
e quel che Matteo e Luca narrano della concezione di Cristo per opera dello Spirito
Santo, non è altrimenti appoggiato al vangelo. Quelle teste ambiziose non possono
requiare».
</p>

<p>
E il Comander al Bullinger, 5 aprile 1552: «L'Italia è sbranata dagli Anabatisti, ed
anche la nostra Valtellina. Il Martinengo, infetto di questa macchia andò in Inghilterra:
mettansi in avvertenza i buoni contro costoro».
</p>

<p>
<a id="note181" href="#tag181">181.</a> Il Morone, interrogato se conoscesse il Soranso, rispose: «Quest'uomo veniva
qualche volta da me, e mostrava di esser riformato, e sempre mi parlava delle cose di
Cristo. Ed una volta essendo lui stato chiamato a Roma, mi disse ch'era stato accusato
in molti articoli, e lo trovai che voleva cavalcare a spasso fuor di Roma, e cominciò a
parlare del matrimonio de' sacerdoti, e contendeva che questo si poteva fare, e che il
cardinale Sfondrato avea tollerato un prete che avea moglie. Io non potea patir questa
impudenza di parlare, e gli diceva che non era vero, e cercava con molte ragioni persuadergli
il contrario».
</p>

<p>
<a id="note182" href="#tag182">182.</a> <span class="smcap">Hieronimi Zanchii</span> <i>Responsio ad Jo. Sturmium</i>. Nel tom. <span class="scp">VIII</span> delle <i>Oper. Theol.</i>,
col. 835.
</p>

<p>
<a id="note183" href="#tag183">183.</a> <span class="smcap">Melchior Adam</span>, <i>Vitæ Theol. exter.</i>, p. 151. Vedi il nostro VOL. II, pag. 206.
</p>

<p>
<a id="note184" href="#tag184">184.</a> Non nei Benedettini, come dice il
Carrara nel <i>Nuovo Dizionario istorico</i>, pubblicato
in Bassano nel 1796. Oltre quest'esteso articolo, del Negri parlò il Verci nelle
<i>Notizie degli scrittori bassanesi</i>. Li contraddisse il grigione Domenico Rosio de Porta,
ministro riformato a Soglio nel 1794, dirigendosi al delegato don Fedele di Vertemate
Franchi; poi più diligentemente Giambattista Roberti, <i>Notizie storico-critiche della
vita e delle opere di Francesco Negri</i>, Bassano 1839. È errore del Quadrio il farlo di
Lovere.
</p>

<p>
<a id="note185" href="#tag185">185.</a> Abbiamo desiderato notizie delle persone nominate in questa lettera; ma solo potemmo
raccogliere dal sullodato signor Baseggio che il Fornasiero era agostiniano e
bassanese, come anche il Testa; fuggirono di patria, nè più se ne seppe; nè si potè
raccapezzare la corrispondenza ch'essi tenevano collo Spiera.
</p>

<p>
<a id="note186" href="#tag186">186.</a> Il Vergerio ne fece la prefazione e alcune note nell'edizione del 1550, nella quale
leggesi il nome di F. Negri. Se n'ha una traduzione francese anonima del 1559 colla data
di Villafranca, cioè Ginevra, e una in latino dell'anno e luogo stesso.
</p>

<p>
<a id="note187" href="#tag187">187.</a>
</p>

<div class="poem">
<p><i>Esse diu mentitus erat se Papa per orbem</i></p>
<p class="i2"><i>Semideumque virum, semivirumque Deum.</i></p>
<p><i>At vere hunc, retegente Deo, nunc esse videmus</i></p>
<p class="i2"><i>Semisatanque virum, semivirumque Satan.</i></p>
<p class="i6"><i>Atto</i> <span class="scp">III</span>, sc. 4.</p>
</div>

<p>
<a id="note188" href="#tag188">188.</a> Altri fecero composizioni teatrali intorno alle controversie religiose. Nominatamente
Tommaso Kirchmaier (<i>Maogeorgus</i>) di Staubing in Baviera compose <i>Incendia,
sive Pyrgopolinices tragædia, nefanda quorumdam papistarum facinora exponens</i>
(Wirtenberg 1538): <i>Mercator, seu judicium, in qua</i> (tragædia) <i>in conspectu ponuntur
apostolica et papistica doctrina, quantum utraque in conscientiæ certamine valeat et
efficiat, et quis utriusque futurus sit exitus, 1539</i>.
</p>

<p>
Abbiamo anche una «Commedia piacevole della vera, antica, romana, cattolica ed
apostolica Chiesa, nella quale dagli interlocutori vengono disputate e spedite tutte le
controversie fra i Cattolici romani, Luterani, Zuingliani, Calvinisti, Anabattisti, Svenfeldiani
ed altri». Romanopoli 1537.
</p>

<p>
Si hanno tre medaglie coniate al Negri, e queste opere:
</p>

<p>
<i>Rhætia, sive de situ et moribus Rhætorum.</i>
</p>

<p>
<i>De Fanini faventini ac Dominici bassanensis morte, qui nuper ob Christum in
Italia romani pontificis jussu impie occisi sunt, brevis historia.</i> Chiavenna 1550.
</p>

<p>
<i>Historia Francisci Spieræ civitatulani qui, quod susceptam semel evangelicæ veritatis
professionem abnegasset, in horrendam incidit desperationem.</i> Tubinga 1555
(probabilmente tradotta dall'italiano del Vergerio).
</p>

<p>
<a id="note189" href="#tag189">189.</a> Lubienecius, nella <i>Hist. reform. polonicæ</i>, 1685, riferisce che nel 1546 si teneano
congreghe a Vicenza: che un abate Bucalo fuggì di colà a Tessalonica con quaranta
compagni: Giulio Trevisano, Francesco da Ruego, Jacobo da Chiari furono presi:
quest'ultimo morì, gli altri furono strangolati a Venezia. L'abate morì a Damasco, e i
suoi compagni si sparsero nell'Elvezia, in Moravia ecc.
</p>

<p>
<a id="note190" href="#tag190">190.</a> Quest'onorevole amico ci ha pur comunicato un atto del notaro Bartolomeo
Buzato del 29 novembre 1300, con cui il Sant'Uffizio di Vicenza vende a Manfredino
quondam Zuanetto alcune case confiscate a Negro Misini: l'ordine dato il 20 ottobre
1227 ai frati di quella provincia di predicar contro i Patarini, giusta la bolla di Gregorio
IX; un atto notarile del 4 dicembre 1281 con cui il vicario del vescovo di
Vicenza condanna l'usurajo Sclate; e una del 9 febbrajo 1292, con cui l'inquisitore
frà Bonagiunta di Mantova condanna Bartolomeo Spezzabraghe di Sandrigo a pagare
200 lire veronesi al Sant'Uffizio per bestemmie proferite contro il corpo di Cristo.
</p>

<p>
<a id="note191" href="#tag191">191.</a> <i>Eusebius captivus, sive modus procedendi in curia romana contra Lutheranos;
in quo est epitome præcipuorum capitum doctrinæ christianæ et refutatio pontificiæ
sinagogæ; una cum historiis de vitiis aliquot pontificum, quæ ad negotium religionis
scitu utiles sunt ac necessariæ.</i> Basilea 1535 e 1597. Prende il nome di <i>Hyeronimus
Marius Vicentinus</i>; e falsamente l'opera è attribuita al Curione. Vi è aggiunto un
<i>Modus solemnis et autenticus ad inquirendum et inveniendum, et convincendum Lutheranos,
valde necessarium ad salutem sanctæ sedis apostolicæ et omnium ecclesiasticorum,
anno 1519 compositus in M. Lutheri perditionem, et ejus sequacium</i>: per <span class="smcap">V. M.
S. Prieratus</span> ecc. Quest'indicazione d'autore è una falsità.
</p>

<p>
<a id="note192" href="#tag192">192.</a> <span class="smcap">Lirutti</span>, <i>Notizie del Friuli</i>, vol. <span class="scp">V</span> fine.
</p>

<p>
<a id="note193" href="#tag193">193.</a> <span class="smcap">Morelli</span>, <i>Storia di Gorizia</i>, vol. <span class="scp">I</span>, pag. 295.
</p>

<p>
<a id="note194" href="#tag194">194.</a> «<i>Aloysius Mocenico, Dei gratia dux Venetiarum, nobili et sapienti viro Danieli
Priolo, de suo mandato locumtenente Patriæ Fori Julii fideli dilecto salutem et dilectionis
affectum.</i>»
</p>

<p>
«Veduto quanto ne scrivete per le vostre dei <span class="scp">XXI</span> del presente e le scritture che in
esse ci avete mandato in materia della richiesta fattavi dalli reverendi vicario del reverendissimo
patriarca d'Aquileja, e dall'Inquisitore, perchè doveste intravenire alla
espedizione di Zanetto Foresto di Brescia proclamato d'eresia, Vi dicemo con li capi
del Consiglio nostro di Dieci che essendo, come è, che il tribunale del reverendissimo
patriarca è solito tenersi in Udine, principal terra di questa Patria; nè essendo conveniente
che esso tribunale si levi per andar a giudicar li rei ora in uno ed ora in un
altro luogo, voi però debbiate intervenire all'espedizione del prefato reo; acciocchè,
servatis servandis, sia spedito quanto prima, come parerà alla giustizia di esso tribunale.»
</p>

<p>
«Datum in nostro Ducali Palatio, die <span class="scp">XXVI</span> januarii. Ind. <span class="scp">XV</span> 1571 (Dal <i>Lib. privil.
civit. Utini</i>; carte 137).
</p>

<p>
<a id="note195" href="#tag195">195.</a> <i>Monografie Friulane</i>, 1847, pag. 18.
</p>

<p>
<a id="note196" href="#tag196">196.</a> <span class="smcap">Lirutti</span>, <i>Vite de' letterati del Friuli</i>, vol. <span class="scp">IV</span>, pag. 395 e 418.
</p>

<p>
<a id="note197" href="#tag197">197.</a> Reverendissime Pater et Domine Clementissime.
</p>

<p>
Scribit D. Petrus, in priore sua canonica epistola, diabolum, leonis instar, circumire
quaerereque quem devoret, unde monet idem Petrus ut ei, fortes in fide facti alacres
intrepidique resistamus. Hanc Apostoli divinam sententiam veram esse, luculenter
testantur divinae literae, quae tradunt diabolum ipsum suis fallaciis in ipso mundi
exordio primis nostris parentibus insidias struxisse, imposuisse, et demum in extremum
exitium una cum universa posteritate conjecisse. Hoc ejus vafrum et fallax ingenium
adversus humanum genus semper exercuit, quo et Optimi Maximi Dei gloriam obscuraret,
et homini, quoad fieri per ejus sedulitatem poterat, incommodaret. Modo excitavit
tyrannos, qui corporibus, modo haereticos, qui bonorum et simplicium animis insidiarentur;
nec unquam destitit quousque et Christum ipsum Dei Filium calumniis impiorum
gravatum, agnum tamen innocentissimum in crucem egit. Cum autem Christus sibi
Ecclesiam sanguine suo acquisivisset, et caput teterrimi illius serpentis contrivisset, non
cessarunt parenti (?) frustra negotium Ecclesiae Domini adhuc facessere, eam omnibus
scalis et machinis admotis diripere, diruere, ac solo aequare voluerunt; sed Dominus
praesto semper fuit, et lupos, qui illam invadebant, procul fugavit. Inter alias autem
pestes, quas mendacii pater diabolus in Ecclesiam Dei invexit, nulla fuit nocentior Martino
Luthero apostata qui ante annos 40, Dei et propriae salutis oblitus, Ecclesiam Domini
sponsam deserens, et aliam nescio quam imaginariam sibi fingens, novam doctrinam,
nova dogmata, novosque ritus excogitavit, haecque omnia editis in lucem perniciosis
libellis orbi christiano obtrusit. In quos et similes cum Dominicus Fortunatus Bellunensis
theologus franciscanus, ante annos 30 incidisset, et, ut erat titulo magis quam
re theologus, eorum lectione delectatus fuisset, evenit, ut post annos decem me quoque
decemocto annorum adolescentem bonarum artium studiosum, e gymnasio bononiensi
reducem, ad eorumdem librorum, quos mihi summopere commendabat, lectionem adhortatus
fuerit. Ego vero, qui purus simplexque eram, et omnium liberalium artium, praesertim
vero theologiae, cognoscendarum cupidus, purus, sic me induxi, ut non exignum
hujusmodi librorum numerum emerem, quos per annos aliquod apud me servavi inspexi,
legi, animo plane candido nec a sancta catholica Ecclesia vel tantillum alieno.
</p>

<p>
Accidit vero ut me Patavii strenuam operam literis navante, in patriam Bellunum
charissimorum parentum revisendorum gratia revocarer: ubi cum Fortunatus animadvertisset
me non contemnendos fecisse in literis progressus, veritus ne paucos post annos
illum et dignitate et auctoritate superarem, rationem commodam excogitavit, qua me
patria pellere, adeoque pessumdare quandocumque vellet posset. Itaque mihi reditum
Patavium adornanti, suasit ut literas ad fratrem meum sacerdotem, Franciscum nomine,
virum bonum et Dei timentem, quem ille superstitiosum et hypocritam esse dicebat
Patavio darem, et librum insuper aliquem ejus farinae ei relinquerem. Ego imprudens
nihil mali hic latere putans, librum, cui titulus erat <i>Postilla Corvini</i>, reliqui; et cum
primum Patavium rediissem, epistolam satis quidem juveniliter et imprudenter scriptam
ad eumdem fratrem meum dedi, qua illum ad ejus libri lectionem, prudenter tamen,
et superstitionem et hypocrisim relinquendam adhortabar. Hanc epistolam Fortunatus
proditorie intercepit, et per totos quinque annos suppressit: interim vero amicitiam
arctissimam mecum simulavit, et quotannis conscientiam confessione sacramentaria
expurgare, et singulis fere diebus divinissimum Salvatoris nostri sacramentum ut alter
Judas intra sua viscera recipere non est veritus. Anno vero nostrae salutis supra millesimum
et quingentesimum quinquagesimo primo, cum doctor theologiae creatus et
guardianus mei conventus electus in patriam rediissem, et sancte ac inculpate vivere
instituissem, ille per totos duos menses me ferre non potuit, quandoquidem ad suam
tyrannidem et vitam omnino impuram connivere nolebam: iccirco epistolam ipsam in
lucem prolatam, reverendissimo episcopo Bellunensi, qui tunc aderat, obtulit; meque,
cum sibi duos alios nequam ordinis nostri sacerdotes adjunxisset, haereseos accusavit.
</p>

<p>
Episcopus judex, in re praeceps et parum aequus, inaudita parte, patrium solum
vertere me jubet: minister provinciae guardianatu me privat, et Inquisitori ordinario
sisti mandat. Ego male acceptus utrique pareo; libros, quos in agro Tarvisino suspectos
habui, ad unum exuro; Venetias proficiscor; Inquisitorem accedo. Ille jubet me Tarvisium
reverti, recipitque se revocaturum me esse Venetias post dies <span class="scp">XV</span>: expecto unum
et alterum mensem; non parvos sumptus facio; et meis illic amicis gravis fio. Generalis
quidem Jacobus Montifalchius per literas ministro mandat, ut me in tutum carcerem
det, ibique diligenter ad suum usque reditum servet. Inquisitor me Venetias revocat,
in carcerem conjecturus: amici consulunt, ne me Inquisitoris illius indocti, mali,
et mihi infensi judicio credam, sed potius ut reverendissimum generalem accedam.
Illis pareo, deque hoc toto negotio Inquisitorem admoneo, itineri me accingo, et Urbini
generalem extinctum invenio. Romam recta propero; meque reverendissimo cardinali
Maffeo, ordinis vice-protectori sisto: ille me amanter excipit, et me per literas diligentissime
commendavit, ad reverendum Julium Magnanum vicarium generalem Bononiam
mittit, is me indignissime acceptum quartana febre laborantem in tetrum carcerem
conjicit, ibique totum mensem satis inhumaniter servat; post alterum fere mensem,
facta per amicum quemdam meum 200 coronatorum fidejussione, Venetias se sequi
jubet. Illic me sumptu meo viventem integrum mensem detinet; territat; deinde triremes,
carceres perpetuos, ignes minatur; et tandem vi extorquet a me confessionem,
quod circa articulos quosdam dubitaverim, quo apparentem aliquam causam condemnandi
me habere videretur. Audet dicere facilius se mihi parsurum esse si hominem
occidissem, quam quod scripserim eas literas: tentat subjicere me reverendissimi legati
judicio, verum frustra. Discedit tandem, et me Inquisitoris illius nequam, cujus
judicium detrectaveram, arbitrio linquit.
</p>

<p>
Inquisitor praedam nactus, quam dudum optaverat, carnificinam de me instruit,
et in quoddam privatum cubiculum venire jussum, quo multos actus publici testes
futuros vocaverat, formulam abjurationis nescio quam mihi in manus dat, jubetque
ut dare legam. Ego cum prius illam utcumque legendo percurrissem, rei indignitate
motus protestor, me non esse reum eorum quae Inquisitor de me concinnaverat, asseroque
lecturum me quidem esse Formulam ut scripta erat, quo semel tandem e
manibus hominis illius liberarer, quin majora, atrocioraque lecturum, si talia in ipsa
Formula continerentur; non tamen fateri propterea me juste puniri, sed Deo oppressorum
vindice in testem vocato, affirmo constanter, me injuste opprimi atque damnari.
Ad haec Inquisitor nihil respondit, nisi ut jusserat formulam ipsam legerem. Legi
itaque, qua lecta ille me absolvit; deinde sententiam quam contra me tulerat, promulgari
mandavit. Illam ego cum audivissem injustam adeo atque iniquam, ad Sanctum
Tridentinum Concilium appellare decreveram: sed et monitis et precibus reverendi magistri
Camini Bellunensis patri mei, qui aderat, mitigatus supersedi. Dicebat enim
Deum vindicaturum propediem injurias, quibus afficiebar; sumpturum supplicium de
proditoribus et jniquis iudicibus meis, quod sane fecit; et tandem innocentiam meam
christiano orbi ostensurum, quod cito futurum spero.
</p>

<p>
Venio in Poloniam, et hic totum fere quinquennium, quod temporis spatium exilii
mei terminus erat, honeste catholiceque vitam duco. Elapso quarto mei exilii anno, reverendus
Julius Magnanus generalis bonam mihi spem facit per literas reverendi domini
Flori Archipresbyteri Bellunensis fratris mei germani, fore ut me cito in Italiam ab exilio
revocet, si quidem meae vitae honeste catholiceque traductae fide dignorum hominum testimonium
ante praemittam. Pareo, amplissimumque testimonium omnium meorum fratrum,
quibus cum familiariter vixeram, et summi insuper Cracoviensis magistratus ad
eum mitto. Ille testimonio accepto, nescio qua causa, revocationem ad generale capitulum,
quod postea Brixiae proximo mense junio celebravit, usque prorogat. Illic de meo
negotio cum provinciae meae patribus frigide tractat, tandem reverendo magistro Camillo
Bellunensi provinciae Sancti Antonii ministro, patruo meo jubet, ut me in Italiam per
literas familiariter revocet; promittitque daturum se operam, cum in Italiam venero,
ut salva atque incolumi ejus existimatione, libertati et dignitati meae, quoad ejus fieri
possit, consulat. Ego ad nova examina et judicia vocari me videns haesito, et quid mihi
sit faciendum plane ignoro. Interea ex Italia amici et propinqui certiorem me reddunt,
Inquisitorem in meo negotio reverendissimo generali adversari, omnemque movere
lapidem ne ego ante absolutum quinquennium in Italiam redeam, minas insuper addit.
</p>

<p>
Hic vero in Polonia apostata Lismaninus ab relvetiis redux, veluti ex Trophonii antro
prodit: quem cum ego semel atque iterum cum aliis fratribus officii causa invisissem,
ille, ut callidus est et versipeliis, audito mearum rerum statu, suis artibus ita me fascinavit
et irretivit, ut propositis a parte sinistra, quae me manebant in Italia, poenis; a
dextra vero praemiis, quae hic promittebat, nolentem me et tergiversantem in suam
sententiam me pertrahere facile potuerit. Hoc autem dico quod ad habitum tempus ad
deponendum attinet: quandoquidem quod ad fidei et catholicae religionis negotium
pertinet, Deus scit me tale quidpiam in animo numquam habuisse. Cessi itaque dolens,
cum ut a tyrannide illius Inquisitoris tutus essem, tum ut mutato statu experirer, tantum
prosperiore aliqua fortuna uti possem. Cum autem unum et alterum mensem apud
illum mansissem, observata ejus et sui similium religione ac vita, reditum ad meos meditari
incipio, scriboque non semel ad reverendum commissarium, ut mittat qui me
Cracoviam reducant. Lismaninus literas eas intercipit, et me in Helvetiam linguarum
graecae et hebraicae addiscendarum causa mittere quamprimum tentat. Ego his angustiis
circumseptus quid faciam aut quo me vertam nescio: tandem ejus in hac re
consilio acquiesco, atque ad Helvetios, circiter calendis octobris anni 1556, me statim
confero, sperans futurum ut illinc in Italiam redeundi aliqua mihi occasio daretur. Ticuro
ad patrem scribo, eum de meo statu certiorem reddo; rogoque ut quamprimum
potest ad me illinc adducendum ipse properet, aut aliquem e meis fratribus mittat.
</p>

<p>
Lelius sozzinus Senensis literas eas, quas illi diligentissime commendaveram supprimit,
meque et Italiam cito revisendi, et charissimos parentes meos aliquando amplexandi
certissima spe privat. Circumventus ab his, qui se falso Fratrum titulis ornant,
studio hebreae linguae per annum integrum me totum do; anno sequenti graecas literas
salutare incipio, quo tempore literae de morte charissimi parentis mei nuntiae
ad me scribuntur. Ego infausto hoc nuntio consternatus, de opera linguis ulterius navanda
animum plane despondeo. Ad Lismaninum scribo, illumque supplex rogo, ut in
Poloniam reduci me quamprimum curet. Ille cum subolfecisset me per sesquiannum
nec artificiosissimis Ochini concionibus, nec praelectionibus doctissimis P. Martyris et
aliorum non potuisse trahi in suam de religione sententiam; tantum abest, ut meo desiderio
satisfecerit, ut nec minimo quidem responso dignatus me fuerit. Ad Deum tunc
me converti, illumque precibus ex intimis cordis recessibus petitis continenter pulsavi,
ut me e faucibus luporum ereptum Poloniae et catholicae Ecclesiae restitueret. Annuit
statim clementissimus coelestis Pater, et meos labores ac aerumnas miseratus effecit,
ut Italus quidam, religione excepta optimus vir mihi, se ultro obtulerit, reducturus
secum me in Poloniam honeste et commode, nulloque meo sumptu, si vellem. Conditionem
a Deo per hominem tam pie oblatam libens accipio, meque itineri statim accingo.
Cracoviam ante biennium bonis avibus tandem redeo, et hic apud meos in Dei
et proximi servitio, rugiente diabolo, qui me devorare volebat, catholice honesteque
vivo; quod num verum sit, tu, piissime pater, fidelibus testibus, quibus cum familiariter
vixi versatusque sum, scire facile poteris. Hic autem historiae hujus finis esto.
</p>

<p class="center">
                        <i>Articuli quatuor.</i>
</p>

<p>
Quoniam vero Inquisitor, qui me judicavit ante annos novem cum ex Epistola mea
ad fratrem, tum ex scheda quam a me extorsit vicarius generalis, articulos quatuor
excerpsit, quos satis esse putavit ad meam damnationem, operae pretium erit illos huc
adscribere, et brevi ac aperta responsione diluere.
</p>

<p>
Primus est, aberrasse me dubitando aliquoties de purgatorio, justificatione, liberoque
arbitrio. Respondeo, me sacrae theologiae studiis nondum initiatum potuisse facile
de hisce articulis inter doctos nostri temporis controversis dubitare, cum viderem
rationes et auctoritates sanctarum scripturarum, et veteris Ecclesiae sanctorum patrum
utrinque adduci; cum autem in ea dubitatione numquam perstiterim, nec super his articulis
aliquid unquam certi contra fidem catholicam asseruerim, non video qua ratione
hunc articulum tamquam haereticum mihi affixerit, praesertim cum non dubitatio temporaria,
sed assertio pertinax haereticum faciat.
</p>

<p>
Secundus est, aberrasse me retinendo per multos annos nonnullos et varios libros
haereticos scienter, quos etiam sciebam esse prohibitos. Respondeo verum quidem esse
me libros hujusmodi retinuisse: hos autem libros tenebam et servabam, non ut abuterer
illis, sed uterer tantum. Putavi enim abusum tantum verum prohiberi, non autem
usum, cum nulla creatura plane sit, qua quis uti vel abuti non possit. Pulcherrima
autem cogitatio fuit velle haereticos suis ipsorum gladiis jugulare. Quoniam vere errasse
me fateor hos libros contra summi pontificis placitum retinendo, etiamsi non malo, ut
dixi, animo; ita constanter assero me propter hunc articulum ab Inquisitore haereseos
non potuisse aut debuisse damnari.
</p>

<p>
Tertius est aberrasse me, quod ejus doctrinae haereticae fautor extiti hortando
quemdam germanum meum, ut vacaret, daretque operam ut proficeret in eadem, in
commodando et commendando quemdam librum haereticum et suspectum, Corvinum
appellatum, promittens eidem illius professionis me alios libros mandare, quando cognoscerem
suum profectum et studium in eisdem. Respondeo, meram esse calumniam
et mendacium, quod dicit me doctrinae haereticae fautorem extitisse. Totus enim vitae
meae transactae cursus ostendebat, me a doctrinae haereticae professione abhorrere. Si
haereticus fuissem, poenitentia indulgentiaque anni jubilei quam Julius III omnibus
Venetorum ditioni subiectis, qui superiore anno Romam ire non poterant, concesserat,
meam conscientiam non purgassem. Quod autem articulum hunc probare contendit,
propterea quod ad fratrem meum germanum epistolam illam suspectam scripserim, et
librum reliquerim eiusdem farinae, nihil efficit. Ostendi enim supra, quod etiam Romam
ad reverendissimum Alex. cardinalem (Alexandrinum?) scripsi, me proditoris suasu
epistolam ipsam scripsisse, et librum eidem fratri meo reliquisse. Quando dicit recepisse,
me missurum esse fratri meo libros ejusdem professionis alios, quando cognoscerem
etc. impudenter mentitur: duo enim illa verba de suo infarsit, quae in meo
exemplari numquam visa sunt. Non debui igitur adeo veteratorie mecum agere, et me,
cum catholicus essem, etiamsi tunc, ut paulo post evenit, ruptus (?) fuisset haereticum
facere.
</p>

<p>
Quartus est aberrasse, quod parvipendi sacram canonum doctrinam existimans,
facere ad hypocrisim, minusque prodesse animabus quam pestilentissimam doctrinam
illam in eisdem libris haereticis prohibitisque contentam. Respondeo, et hunc articulum,
quem mihi falso affingit, esse impudens mendacium. Ego enim sacram canonum doctrinam
numquam parvipendi; immo manifeste apparet, me illam maximi semper fecisse,
cum in ea epistola fratrem meum hortarer ad studium eorumdem canonum; quos dicebam,
quod etiam in scheda repetii, veram sanctam scripturam interpretandi et veritatem
a falsitate cognoscendi regulam esse. Apparet igitur Inquisitorem hunc, non
Deum, sed suos tantum privatos affectus ante oculos habuisse, et me injuste, impie, et
nihil minus quam christiane condemnasse. His articulis affine est, quod in sententia
dicit, me spontaneam istorum articulorum confessionem fecisse, confirmasse, et ratificasse,
cum actio ista omnis coacta fuerit ac violenta, ne dicam tyrannica, quemadmodum
ipsa protestatio mea prae se tulit.
</p>

<p>
Videat igitur, post Deum, singularis pietas tua hanc causam meam, et requirat.
Itaque cum videas manifestissime, piissime praesul, quid egerim, quid passus fuerim
per totos fere decem annos, quantam jacturam fecerim charissimorum parentum, libertatis,
existimationis, fortunarum, valetudinis, aliarumque rerum; quam obedienter paruerim
sententiae etiam iniquissimae; cum experiaris insuper, me recte de sacra catholica
religione sentire, ea omnia, quae hominem christianum et verum catholicum
decent, munia obire, in sancta romana Ecclesia constanter vivere ac mori velle, ab
omni haeresi et haeretica professione alienissimum esse; per Deum et tuam pietatem te
supplex rogo, velis me manu tandem mittere, in pristinam libertatem asserere, Italiae,
patriae, propinquis, amicis, existimationique restituere, et ita restituere ne posthac in
cujusvis invidi sycophantae arbitrium situm sit me haereseos insimulare aut damnare,
atque adeo periculum aliquod vitae, existimationis aut fortunarum mihi creare; quandoquidem,
praeterquam rem christiano episcopo dignam fecisse te scies, hominem vere
catholicum sublevasse, et tibi etiam devinxisse perpetuo cognosces. Potestatem tibi fecit
sanctissimus Pius IV, vivae suae vocis oraculo me absolvendi, liberandi, pristinae libertati
et dignitati restituendi. Id ne differas exequi, quod heros tam pius jussit. Bonam
meae paternae haereditatis partem jam exhausi; tempus, rem omnium pretiosissimam,
inter Polonos et Helvetios frustra trivi discendo et docendo; propter multas causas
fieri doctior non potui. Effice nunc, pater amplissime, ut una eademque opera omnia
isthaec damna brevi temporis spatio tua singulari pietate sarcire possim. Omnia candide
exposui, nihil sciens et prudens celavi. Vides, ex re minima quantas tragoedias per
suos satellites excitavit rugiens ille leo diabolus. Privavit vita Deus suo justo judicio
intra parvi temporis spatium auctorem mearum calamitatum, Inquisitorem illum iniquum,
et tres alios mihi infensissimos hostes; spero, illum de reliquis quoque, qui superstites
sunt, supplicium brevi sumpturum. Illis rogo ut pareat, ipsis ut meliorem
mentem det. Hunc supplicem libellum, amplissime pater, tumultuarie scriptum, et
plus aequo verbosum pro tua ingenuitate boni consule, ac vale.
</p>

<p>
In nostro Cracoviensi Franciscanorum monasterio. Nonis Augusti <span class="scp">MDLX</span>».
</p>

<p class="indr">
<i>Amplitudinis Tuae addictissimus cliens</i>, <span class="smcap">F. Julius Maresius Bellunensis</span>.
</p>

<p>
La Maresia era famiglia cittadina ragguardevole, ma non appartenente al comune
o consiglio dei nobili. Florio, figlio di Francesco, fu discepolo di Pierio Valeriano,
che gli dedicò il <span class="scp">V</span> libro dei suoi Geroglifici, e fu arciprete del capitolo. Bonaventura Maresio,
altro Conventuale, fu visitatore del suo Ordine in Polonia nel 1579, assistente e
teologo del generale Antonio de' Sapienti al Concilio di Trento, e secondo inquisitore
del Santo Ufficio a Belluno per quaranta anni, cominciando dal 1566. Devo tutte queste
notizie al don Francesco de' Pellegrini. Il padre Domenico Fortunato, accennato nella
lettera, è appunto il primo degli Inquisitori in Belluno, eletto a quell'ufficio nel 1546.
Il vescovo del quale il frate si lagna era Giulio Contarini (1542-75) nipote del celebre
cardinale Gaspare suo antecessore, al quale pure si raccomanda sul finire della lettera,
e che lasciò fama eccellente di pietà e di sapienza.
</p>

<p>
<a id="note198" href="#tag198">198.</a> Primo Trubero, nato nella Schiavonia il 1508, morto il 1586, fu il primo che
adoprò la lingua schiavona a scrivere, traducendo il Nuovo Testamento, il Catechismo,
la Confessione d'Augusta, e alcuni trattati di Melantone: pei quali la dottrina luterana si
estese nella Carniola e Carintia.
</p>

<p>
<a id="note199" href="#tag199">199.</a> <i>Missa latina quæ olim ante romanum circa septingentesimum domini annum
in usu fuit, bona fide ex vetusto authenticoque codice descripta a</i> <span class="smcap">Mathia Flacio</span>.
Strasburgo 1537.
</p>

<p>
<a id="note200" href="#tag200">200.</a> <span class="smcap">Melch. Adam</span>, <i>in Vitis philosoph.</i>, pag. 195.
</p>

<p>
<a id="note201" href="#tag201">201.</a> Appare da Paolo Sarpi, e massime dalle sue lettere al Priuli, ambasciadore a
Cesare. Egli ha un consulto «se l'eccelso Consiglio de' Dieci, esaminando i rei ecclesiastici,
deva intervenir col vicario patriarcale»: sostiene il no.
</p>

<p>
Nella lettera LXIX: «Alcuni monaci di Padova, avendo molte baronie, tutte possedute
da loro, aveano formato una giurisdizione sopra li contadini, la quale gli è stata
levata, con disgusto del papa. Roma sopporta ogni cosa, ma finalmente converrà ovvero
rompersi, ovvero perder tutto. Il papa ha creduto far dispiacere non facendo cardinale
alcun veneto; ma li buoni l'hanno per cosa di pubblico servizio».
</p>

<p>
Nel 1865 furono, per opera del conte Papadopulo, stampate le <i>Leggi venete intorno
agli ecclesiastici sino al secolo <span class="scp">XVIII</span></i>.
</p>

<p>
<a id="note202" href="#tag202">202.</a> Venezia 1670, cap. 116.
</p>

<p>
Al tempo di Clemente VII, quando trattavasi di far guerra ai Turchi e ai Luterani, i Veneziani
si opponeano: quanto ai primi perchè temevano eccitarli a riazioni: quanto agli
altri perchè non si dessero a qualche passo disperato: onde preferivano sempre la convocazione
del Concilio, e il nettare e purgare alla quieta gli animi dal funesto veleno
(<i>Secreta 27 ottobre 1530 nell'Archivio di Venezia</i>). E passando a quei giorni don Pietro
de la Queva per andar a Roma a sollecitare il Concilio, i signori veneziani gliene mostrarono
grandissima compiacenza; perocchè «pochi sono tra essi, che, sul fatto della
riforma del clero e del togliere l'asse ecclesiastico, non siano più luterani di Lutero
stesso, dicendo pubblicamente che il papa, i prelati, i sacerdoti devono vivere delle sole
decime». Sono parole di Rodrigo Nigno ambasciadore cesareo, nel leg. 1308 dei <i>manuscritti
negozj di Stato</i> nell'Archivio di Simanca.
</p>

<p>
<a id="note203" href="#tag203">203.</a> Conosciamo una relazione che il vescovo, dappoi cardinale Bolognetti, dirigeva
a Camillo Paleotto intorno alla nunziatura che, regnante Gregorio XIII, sostenne nel
Veneto. Incaricato di farvi la visita apostolica, gravissime difficoltà incontrò per parte
della Signoria, ma con modi insinuanti e prudenti riuscì a comporre le differenze.
Gliene seppero mal grado alcuni curialisti, e nominatamente il cardinal Gallio segretario
di Stato, che avrebbero voluto un procedere più risoluto: talchè fu richiamato.
Egli si giustifica mostrando come colle cortesie, col rispetto, col temporeggiare s'ottenga
ben più che colle violenze, principalmente verso principi cristiani; e come avesse
conseguito veri vantaggi col sopprimere una scomunica, voluta da zelanti che poco bene
servivano alla causa del papa.
</p>

<p>
<a id="note204" href="#tag204">204.</a> <i>A Clemente VIII, ambasceria veneta straordinaria.</i> Pubblicato dal Fulin, per
nozze, nel 1865.
</p>

<p>
<a id="note205" href="#tag205">205.</a> <i>Statuti dell'Inquisizione di Stato.</i> Supplemento I, art. 3.
</p>

<p>
<a id="note206" href="#tag206">206.</a> <span class="smcap">Wicquefort</span>, <i>L'Ambassadeur</i>, p. 416.
</p>

<p>
<a id="note207" href="#tag207">207.</a> «E se li detti doge e senato, per tre giorni dopo il fine dei ventiquattro giorni,
sosterranno con animo indurato (il che Dio non voglia!) la detta scomunica, noi, aggravando
la detta sentenza, da adesso parimenti siccome da allora sottoponiamo all'interdetto
ecclesiastico la città di Venezia e l'altre città, pronunciandole e dichiarandole
tutte poste a detto ecclesiastico interdetto; il quale durante, in detta città di Venezia e
in qualsivoglia altra città, terre, castella e luoghi di detto dominio, e nelle loro chiese
e luoghi pii e oratorj, ancorchè privati, e cappelle domestiche, non possano celebrarsi
messe solenni e non solenni e altri divini officj, eccetto che nei casi dalla legge canonica
permessi, e allora solamente nella chiesa e non altrove, e in quelle con tener ancora
le porte chiuse e senza sonar campane, ed escludendo affatto gli scomunicati e gli
interdetti; nè in quanto a questo possano di altra maniera suffragare qualunque indulti
o privilegi apostolici concessi o che si concedessero per l'avvenire in particolare
o in generale a qualsivoglia chiese tanto secolari, quanto regolari, ancorchè sieno esenti
ed immediatamente alla sede apostolica soggette, e se bene sono di jus patronato, eziandio
per fondazione e dotazione o per privilegio apostolico dell'istesso doge e senato...
</p>

<p>
«Ed oltra di questo, priviamo e decretiamo che restino privati gli suddetti doge e
senato di tutti i feudi e beni ecclesiastici se alcuno ne possede in qualunque modo,
dalla romana e dalle nostre o altre chiese; e ancora di tutti e qualsivoglia privilegi e
indulti, i quali in generale o in particolare sono stati forse loro concessi in qualsivoglia
modo da' sommi pontefici nostri predecessori, di procedere in certi casi per delitti contro
i cherici, e di conoscere con certa forma prescritta le cause loro. E niente di meno, se
detti doge e senato persisteranno più lungamente pertinaci nella contumacia loro, riserviamo
a noi e successori nostri pontefici romani nominatamente e specialmente la facoltà
di aggravare e riaggravare più volte le censure e pene ecclesiastiche contro di
essi e contro gli aderenti loro, e contro a quelli che nelle cose suddette in qualsivoglia
modo gli favoriranno o daranno ajuto, consiglio o favore, e di dichiarare altre pene
contro li stessi doge e senato, e di procedere secondo la disposizione dei sacri canoni
ed altri rimedj opportuni; non ostante qualsivoglia costituzioni e ordinazioni apostoliche
e privilegi, indulti e lettere apostoliche alli detti doge e senato, o qualsisia loro
persone concessi in generale o in particolare, ed in ispecie disponenti che non possano
essere interdetti, sospesi o scomunicati in virtù di lettere apostoliche, nelle quali non
si faccia piena ed espressa menzione di parola in parola di tale indulto, ed altrimente
sotto qualunque tenore e forme, e con qualsivoglia clausola eziandio deroganti alle derogatorie,
ed altre più efficaci ed insolite e con irritanti ed altri decreti, ed in ispecie
con facoltà di assolvere nei casi a noi ed alla sede apostolica riservati, a quelli in qualsivoglia
modo, da qualunque sommi pontefici nostri predecessori, e da noi e dalla sede
apostolica, in contrario delle cose sopradette, concesse, confermate ed approvate».
</p>

<p>
<a id="note208" href="#tag208">208.</a> <i>Paolo V e la Repubblica veneta. Giornale quotidiano.</i> Vienna 1859. È un estratto,
fatto forse per uso d'uffizio, degli atti passati in quel tempo, non già note giornaliere
d'un testimonio, come parrebbe indicare il titolo; tace quel che non fa al suo intento,
come si vede da quel che vi supplì l'editore Cornet. Nel giornale nè nei supplementi
non v'è pur cenno dei tentativi di apostasia di cui parleremo.
</p>

<p>
<a id="note209" href="#tag209">209.</a> Galileo Galilei da Venezia l'11 maggio 1606 scrive: «Jer sera furono mandati via
li padri Gesuiti con due barche, le quali dovevano quella notte condurli fuori dello
Stato. Sono partiti tutti con un Crocifisso attaccato al collo, e con una candeletta accesa
in mano, e jeri dopo desinare furono serrati in casa, e messovi due bargelli alla
guardia della porta, acciò nessuno entrasse o uscisse dal convento. Credo si saranno
partiti anche da Padova e di tutto il resto dello Stato, con gran pianto e dolore di molte
donne loro devote».
</p>

<p>
Tutte le lettere de' residenti di quel tempo ragguagliano o di satire o di prediche
o di discorsi tenuti da Gesuiti contro la Repubblica; de' loro sforzi per mettere
un'Università a Gorizia, o a Ragusi, o a Castiglione delle Stiviere; finchè uscirono le
ducali del 14 giugno 1606, che sbandivanli dallo Stato, del 18 agosto che proibivano ai
sudditi di mandar figliuoli ai collegi de' Gesuiti, del 16 marzo 1612 che vietavano ogni
corrispondenza con essi.
</p>

<p>
<a id="note210" href="#tag210">210.</a> In una cronaca citata dal Cicogna, <i>Iscrizioni</i>, tom. <span class="scp">V</span>, pag. 556, leggesi al 1606:
«Occorse in questi giorni che le reverende monache di San Bernardo di Murano, persuase
dal suo cappellano, furono scoperte che osservavano l'interdetto del papa, e che
non ascoltavano messa nè si confessavano e comunicavano, avendoli detto reverendo
mostrato un giubileo che ha concesso il papa a chi osserverà l'interdetto, nè ascolterà
messa, promettendogli un paradiso di delizie fatte a lor modo... Avendole prima persuase
li suoi procuratori del monasterio e senatori loro parenti, et anco il vicario del
suo vescovo, nè per questo avendole potute rimuover da questa loro opinione, furono
immediate mandati li capitani del Consiglio dei Dieci, d'ordine del senato, a serrarle nel
convento, ficando le finestre e porte de' fuori con buoni cadenazzi, con pena della vita
a chi s'accostasse a detto monasterio, nè meno le soccorresse di cosa alcuna, tenendole
del continuo guardie».
</p>

<p>
<a id="note211" href="#tag211">211.</a> <i>Raccolta degli scritti usciti per le stampe di Venezia e di Roma e altri luoghi
nella causa dell'interdetto.</i> Coira, per Paolo Marcello, 1607.
</p>

<p>
<a id="note212" href="#tag212">212.</a> Il Grisellini, nella vita o piuttosto apologia di frà Paolo, dice che questo «dopo
che fu eletto consultore, ad alcuna opera non diede mano giammai senza il motivo del
pubblico interesse, cioè o per difendere il sovrano diritto del principato, o per autorizzare
la santità delle sue ordinazioni», pag. 78. E anche d'altre opere dice sempre:
«A norma delle pubbliche mire, venne dal nostro autore intrapresa»; p. 101, e <i>passim</i>.
</p>

<p>
<a id="note213" href="#tag213">213.</a> <i>Opinione di frà Paolo come debba governarsi la Repubblica per avere il perpetuo
dominio, ecc.</i>
</p>

<p>
<a id="note214" href="#tag214">214.</a> <i>Mem. de Duplessis-Mornay</i>, <span class="scp">X</span>, 292.
</p>

<p>
<a id="note215" href="#tag215">215.</a> <span class="smcap">Fra' Fulgenzio.</span> — Nel lib. <span class="scp">IV</span> della <i>Letteratura veneziana</i> del Foscarini è a
vedere quanti nobili veneziani in quel tempo, oltre i prelati e i monaci, coltivassero le
scienze sacre e la storia ecclesiastica e ne scrivessero.
</p>

<p>
<a id="note216" href="#tag216">216.</a> Ricaviamo tali particolarità dalle <i>Memorie</i> citate. Vedi pure <i>Blicke in die Zustände
Venedigs zu Anfang des</i> <span class="scp">XVII</span> <i>Jahrhunderts</i>, negli <i>Historische politische Blätter für
das katholische Deutschland</i>. Monaco 1843; e nelle <i>Memorie storiche e letterarie della
società tedesca di Königsberg</i>, <span class="smcap">G. Mohnicke</span>, <i>Versuche zu Anfang des</i> <span class="scp">XVII</span> <i>Jahrhunderts
etc.</i>, cioè <i>Tentativi fatti al principio del secolo</i> <span class="scp">XVII</span> <i>per introdur la Riforma a
Venezia, con due lettere sinora inedite di Giovanni Diodati per illustrare la storia e il
carattere di frà Paolo</i>. Queste lettere, che parlano d'una gita del Diodati a Venezia
nel settembre 1608, furono date da un suo discendente, professore a Ginevra.
</p>

<p>
Nella <i>Semaine religieuse</i> del 1863 a Ginevra fu pubblicato dal signor Eugenio de
Buddé una <i>Brève relation de mon voyage à Venise en septembre 1608</i>, di Giovanni
Diodati. Vi fu sollecitato da amici di colà, e massime dall'ambasciatore d'Inghilterra
e da un Biondi che gli scriveva l'11 aprile 1608: «Se V. S. è disposta a venire a
Venezia, ve la prego ed esorto. Questa risoluzione sarà una consolazione per voi, un
potente sostegno allo spirito, e produrrà frutto per alcuno e gloria a Dio... Aspettate
qualche pericolo. Dite d'andar tutt'altrove che a Venezia. Se Roma lo sapesse, potrebbe
venirne qualche incaglio e scandalo: e posso dirle che il papa è informato da tutte le
parti. Rivestitevi del desiderio di compiere un'opera così alta: se lo fate, spero che i
semi da voi gettati produrranno un albero sì grande, che tutti potranno prosperare alla
sua ombra».
</p>

<p>
Il Diodati v'andò in gran secreto, appena ebbe compita la traduzione della Bibbia, e
inviatine alquanti esemplari. Un francese Papillon, frequentando molte case patrizie,
v'aveva avuto grandi speranze di stabilirvi un'assemblea, senza però che si desse alcuna
confessione o promessa. Frà Paolo era «la première roue instrumentale de cette
sainte affaire», ma non voleva dichiararsi coi molti gentiluomini che dipendevano affatto
da lui, «se contentant de jeter dans leurs âmes quelques semences de vérité
par des avis familiers, et les sermons de son disciple Fulgentio, et de saper sécrétement
la doctrine et l'autorité d'un pape, ce en quoi il a extrémement été utile». Gli
altri che aveano desiderio di stabilire una chiesa, vedendo frà Paolo sì ben dissimulare,
perdeano confidenza. Di frà Paolo loda l'immenso sapere: «Mais ce grand et incomparable
savoir est detrempé en une si scrupuleuse prudence, et si peu échauffé et aiguisé
de ferveur d'esprit, quoique accompagné d'une vie très-intègre et toute exemplaire,
que je ne le juge capable de donner le coup de pétard et de faire l'ouverture».
Frà Fulgenzio ha più zelo, e men timore e meno scrupoli politici, più forza di corpo e
facondia e gioventù, e gran reputazione come predicatore, ma è contrappesato dalla
tiepidezza di frà Paolo. Fa però molto coi discorsi e gli avvisi e i fremiti.
</p>

<p>
Frà Paolo gli confessò più volte che ingannava se stesso, ma la necessità lo costringeva:
altrimenti gli converrebbe spatriare, e così sarebbero divelte tutte le speranze, e
rialzato il coraggio de' nobili, contrarj al bene. E del suo non operare adduceva tre ragioni.
1. che Dio non gli diede natura ardente quanto si vorrebbe a un tale tentativo:
2. che gl'Italiani non pendono a queste cose celesti; e non si può arrivarvi che lentamente:
3. che affidando a lui la repubblica gli affari più scabrosi, avea mezzo di scalzar
l'autorità del papa e preparare i cuori, e rivolgere le deliberazioni verso il buon partito.
</p>

<p>
Il Diodati però non disperava, primo perchè vide molti bene informati su assai punti,
e disgustati degli abusi del papato, tanto che l'ultimo giubileo fu celebrato appena da
un decimo della nobiltà: secondo, per la gran libertà di discorrere e di legger libri
buoni, inclinando a giustificare e lodare il partito: le Bibbie se le strappan di mano
l'un l'altro: l'inquisizione v'è legata. Avendo il re di Francia mosso lamento all'ambasciador
veneto a Parigi perchè si lasciassero circolare ben 2000 Testamenti nuovi
di fabbrica ugonota, quegli rispose non saperne nulla, ma Venezia è città libera, onde
i libri vi sono venduti senza riserbo: terzo, l'ambizione di Roma che vorrebbe ricuperare
di qua dei monti ciò che perdette di là, e mentre di là riceveva tesori che
arricchivano l'Italia, or deve snervare questa colle sue esazioni. Venezia cerca impedirlo,
e all'uopo smunge gli ecclesiastici che sangue succhiarono; onde perpetui
scontenti e maliumori col papa.
</p>

<p>
Per riuscire bisogna compor libri a posta, e principalmente opuscoli. A tal uopo egli,
il Diodati, s'è messo a tradur in rima satire italiane. Inoltre spedire in buone case mercanti
fiamminghi, che v'impareranno la lingua, e poi potranno venir buoni. Terzo trovar
persone dotte, prudenti e mature, e stipendiarle perchè tengan occhio alle opportunità.
In quarto luogo cercare che gli Stati di Fiandra domandino d'aver un fondaco come i
Tedeschi, ed esercitarvi il loro culto in lingua francese. È poi necessario che qualche
principe tedesco tenga agenti a Venezia, e questi abbiano ciascuno con sè qualche
personaggio dotto da consultare, e che potrebbe dar consigli anche ai Veneziani ne' loro
dissidj col papa.
</p>

<p>
Tutto ciò è esposto in una lettera del 4 aprile 1608 al Du Plessis, raccomandandogli
strettamente il secreto. Averlo a ciò sollecitato l'ambasciadore inglese, che con frà
Paolo e frà Fulgenzio ha divisato d'erigere una chiesa secreta, adoprarvi il messale
corretto, e intanto fondar la verità negli spiriti; a ciò sono comuni in Venezia il desiderio
di saper i fondamenti di ciò che si crede, e la libertà di seguirne i mezzi particolari;
cioè il volere e il potere. «Frà Paolo predica pubblicamente i principali e generali
fondamenti della verità: questa quaresima ne ha scossi molti: è nel massimo
favore, ma va cauto per non iscoprirsi, e così prepara gli spiriti colle sue massime
irrefragabili.
</p>

<p>
«Un gentiluomo veneziano che conobbe la verità in Francia, m'ha scritto che il
desiderio d'istruzione è in molti, in tutti l'animosità contro la tirannia di Roma sul
personale».
</p>

<p>
Un signor Danquoy di Couvrelles nel 1609 scriveva altre particolarità sopra Venezia:
«Vorrei sentiste come parlano franco i padri Paolo e Fulgenzio, che nulla meglio
desiderano che di veder altri finir l'opera ch'essi hanno sbozzata».
</p>

<p>
Della Bibbia del Diodati parlammo nella nota 11 del Discorso XXXVII.
</p>

<p>
Se gli odierni accademici della Crusca l'ascrissero fra le opere classiche per lingua,
fu per condiscendenza alle idee correnti. Vissuto a Ginevra, e sol per poco viaggiato
in Italia, avvezzo al parlare e allo scrivere francese, nel quale tradusse la storia di frà
Paolo, non poteva usare che la lingua letteraria, con affettazioni ed arcaismi; mentre il
Martini, toscano, usò la viva e popolare. Nelle note il Diodati offre interpretazioni di
calvinisti o di dottori protestanti: mentre il Martini pone le interpretazioni de' santi
padri, quasi altro non facendo che tradurle in modo piano.
</p>

<p>
<a id="note217" href="#tag217">217.</a> Le lettere del Sarpi pubblicaronsi a Ginevra colla data di Verona 1673, poi in
calce alla <i>Storia arcana di frà Paolo</i>. Sono dirette a Girolamo Groslot signor Dell'Isola,
amico del Casaubono, al medico Pietro Asselineau, a Francesco Castrino ugonotto, a Giacomo
Gillot, cappellano e consigliere al parlamento di Parigi. Gregorio Leti, nella
Vita di Cromwell, ne attribuisce a sè la pubblicazione. Alcuni ne hanno impugnato
l'autenticità; altri le supposero interpolate. Questa seconda asserzione non potrebbe
che provarsi coi particolari: esaminate le ragioni contrarie, io le credo autentiche; e
gran peso mi fa questo passo del famoso Pietro Bayle, nella lettera al signor Sondré,
21 settembre 1671: <i>Frà Paolo a été un des plus grands hommes de son temps. On a
imprimé ici ces lettres; mais on croit qu'on en arrétera l'impression, à cause que
messieurs de Rome y verroient qu'il entretenait commerce avec ceux de notre réligion...
et qu'ainsi ils recuseraient son témoignage touchant l'histoire du Concile, que
nous leurs opposons. Ce fut une des raisons qui obligea monsieur Dallez à s'opposer
à l'impression de ces mêmes lettres; quoique au reste il eut beaucoup de passion pour
la gloire de frà Paul, qu'il avoit autrefois connu très-particulièrement à Venise lorsqu'il
y conduisit les petits néveux de monsieur Duplessis-Mornay</i>.
</p>

<p>
Non così credo autentiche le <i>Scelte lettere inedite</i>, stampate a Capolago il 1847,
essendo di stile pieno di tropi, e girato in tutt'altro modo che quel di frà Paolo: o piuttosto
sono di mani diverse. Un'altra edizione delle <i>Lettere di frà Paolo Sarpi</i> fu fatta a
Firenze il 1863, 2 vol. in-16º, per cura di F. L. Polidori, senza discerner le autentiche
dalle altre, con prefazione di Filippo Perfetti, il quale si lagna che «i nemici della libertà
religiosa incolpino il Sarpi d'aver insegnato a tôrre alla Chiesa la libertà, dando
allo Stato illegittima autorità e arbitrio sopra di quella». Come si accordino questi due
membri lo spieghi chi sa. Lo loda per lo stile ironico, e dice: «Non ha somiglianza a
Lutero, non è uomo di misticismo e di sentimento, ma di ragione ferma e tetragona;
nè tampoco rassomiglia a Calvino; mancagli l'audacia del paradosso e il furore della
novità; nè il suo ingegno si appiglia alla critica minuziosa onde scaturiva il soccinianesimo.
Insomma non era buono da farne un eresiarca; non saria stato sufficiente a
trarre dietro a sè le turbe, ma valentissimo era nei consigli di pochi savj... E tanto
difficile che Sarpi fosse un altro Lutero, quanto che Lutero avesse ambito alla porpora
de' cardinali».
</p>

<p>
<a id="note218" href="#tag218">218.</a> <i>Ep.</i> 358, p. 865.
</p>

<p>
<a id="note219" href="#tag219">219.</a> <i>Ep.</i> 574.
</p>

<p>
<a id="note220" href="#tag220">220.</a> Lettera 13 settembre 1611.
</p>

<p>
<a id="note221" href="#tag221">221.</a> Chiesto dall'ambasciatore olandese di commendatizie, Duplessis-Mornay gli scriveva
il 3 ottobre 1609: <i>Pour adresse, je ne la vous puis donner meilleure qu'au vénérable
père Paulo, directeur des meilleurs affaires... auquel, avec le zèle de Dieu, vous
trouverez une grande prudence conjoincte: mais il faut l'exciter à ce que l'une enfin
emporte l'autre. Vous avez aussi le père Fulgenzio, qui n'est que feu; précheur admirable.</i>
Mémoires, 393. Il Bayle in <i>Aarsens</i>, riferisce che frà Paolo imbattuto l'ambasciadore
d'Olanda, gli disse che avea gran piacere di vedere il rappresentante di una repubblica,
la quale teneva il papa per anticristo. Questo fatto venne addotto dal Pallavicino nella
prima edizione della storia del Concilio, ma espunto nelle seguenti; segno che il conobbe
falso. Vittorio Siri dice aver trovato negli archivj di Francia moltissime traccie
del favore dato dal Sarpi agli Ugonotti, e massime ne' registri del nunzio Ubaldini, attentissimo
a sventarne le trame, e che cercò aver gli originali delle lettere per imputarlo
d'eretico avanti al senato veneto.
</p>

<p>
<a id="note222" href="#tag222">222.</a> Essa è arditamente impugnata e da Voltaire e dal Daru come viltà indegna di
Enrico IV: eppure è messa fuor di dubbio dalle Memorie di Mornay. Inoltre nel processo
contro Antonio Foscarini (sospettato anch'egli di opinioni ereticali) è un carteggio di
Pietro Contarini ambasciadore di Venezia in Francia, del 1615, ove scrive d'aver inteso
dal nunzio pontifizio, che «vivendo il fu re, per le pratiche che teneva del continuo
a Ginevra, aveva avuto avviso ed alcune lettere, che non mi espresse se fossero scritte
da Venezia o dal signor Foscarini, con le quali si avea fatto venir costà (a Venezia) un
ministro ugonotto: del che il re fin d'allora ne facesse avvertire la repubblica per l'ambasciatore
M. di Champigny, considerandole il pregiudizio che poteva ricevere la religione
cattolica dalle pratiche di simil gente in quella città, e che saputosi ciò da esso
signor Foscarini, ne era stato grandemente conturbato». Vedi <i>Relazioni degli Stati
Europei lette al senato di Francia</i>, pag. 405.
</p>

<p>
Il Foscarini, condannato a morte pel noto sbaglio, in testamento lasciava «ducati
cento al padre maestro Paolo (Sarpi) servita, perchè preghi il signor Dio». Il Sarpi saputolo,
scrisse ai Dieci, che, «conoscendo esser in obbligo per conscientia et per fedeltà
di non haver a fare con chi s'è reso indegno della gratia del prencipe nè mentre vive nè
dopo la morte, ha stimato dover rifiutare il legato assolutamente». Un legato per pregare!
e da uno che poco dopo fu dichiarato innocente!
</p>

<p>
<a id="note223" href="#tag223">223.</a> Lettera XLIV al signor Dell'Isola.
</p>

<p>
<a id="note224" href="#tag224">224.</a> Lettera LX allo stesso. Vedi pure le <i>Memorie di Mornay</i>, <span class="scp">X</span>, 386, 390, 443, 456,
516; e Courayer, nella vita di frà Paolo premessa alla sua traduzione della <i>Storia del
Concilio di Trento</i>, pag. 66.
</p>

<p>
<a id="note225" href="#tag225">225.</a> Lettera LI, 12 ottobre 1610. Anche pochi giorni prima dell'uccisione di Enrico IV,
il Sarpi scriveva: <i>Nulli dubium quin, sicut Ecclesia verbo formata est, ita verbo rite
reformetur. Attamen, sicuti magni morbi per contrarios curantur, sic in bello spes,
nam extremorum morborum extrema remedia. Hoc mihi crede e propinquo res videnti.
Non aliunde nostra salus provenire potest.</i> Op. di frà Paolo, <span class="scp">VI</span>, 79. Nella LIII lettera,
compiangendo la morte di Sully, dice che l'amava «per la fermezza nella sua religione».
Di Giacomo I scrive: «Se il re d'Inghilterra non fosse dottore, si potrebbe sperare
qualche bene, e sarebbe un gran principio». Lettera LXXXVIII.
</p>

<p>
<a id="note226" href="#tag226">226.</a> Lettera <span class="scp">LXXXVIII</span>, 29 marzo 1612 al Groslot. Di tutto ciò più distesamente vedasi
nella <i>Storia arcana della vita di frà Paolo Sarpi, scritta da</i> <span class="smcap">M. Giusto Fontanini</span>, <i>e
documenti relativi</i>. Venezia 1803. È opera postuma, e l'editore arciprete Ferrario l'annunzia
così: «Chiunque tu sia, che pigli a leggere questo libro, a me basta che abbi
amore e zelo di religione, che abbi fedeltà ed attaccamento ai Governi. Buon cattolico
e buon cittadino, questo libro ti piacerà. Esso leva una gran maschera, scopre un
grand'impostore, palesa un grand'empio, ecc.»
</p>

<p>
<a id="note227" href="#tag227">227.</a> Lettera 6 marzo 1611. <i>Memorie</i>, <span class="scp">X</span>, 169. Nelle <i>Lettere diplomatiche</i> del Bentivoglio,
ai 27 febbrajo 1619 abbiamo: «Per via di un ministro già ugonotto, che si è
convertito poi alla religione, ho saputo ultimamente che, nel tempo dell'interdetto dei
Veneziani, alcuni ministri eretici di Ginevra, di Berna e d'altre parti convicine pensarono
di valersi di quell'occasione per ispargere in Venezia il veleno dell'eresia. Onde
fra loro fu risoluto in particolare che si mandasse colà, sotto nome di mercante, un certo
tale dei Diodati, italiano lucchese, che è ministro in Ginevra. Egli dunque v'andò in
compagnia d'altri mercanti eretici, i quali, anch'essi consapevoli del disegno, avevano
carico di doverlo ajutare. Giunto che fu in Venezia, esso Diodati trattò segretamente
con diversi ed in particolare con frà Paolo, nel quale scoperse una grande alienazione
dalla Corte di Roma, e sensi del tutto contrarj all'autorità della santa sede; ma nel
resto non poteva comprendere ch'egli avesse alcuna inclinazione di voler abbracciare
assolutamente l'eresia. Il detto Diodati, insieme con quei mercanti, oltre al parlare che
fece, vi disseminò con molta segretezza un buon numero di libri eretici, particolarmente
delle Bibbie tradotte in lingua italiana. Ciò fatto, egli se ne tornò poi a Ginevra, con
isperanza che il veleno ch'egli avea sparso fosse per fare non piccolo progresso. Io, dopo
aver inteso questo, dubitando che di quel veleno non vi resti ancora qualche corruzione,
stimai di doverne parlare, come feci, al signor cardinale di Retz ed al signor di
Pisins, e trovai che anch'essi avevano avuto l'istessa informazione per la medesima
strada, e Pisins mi disse che si erano ricevute appunto lettere pochi dì sono dall'ambasciadore
di questa maestà in Venezia, che avvisava che colà le cose passavano a qualche
libertà pericolosa in questa materia di religione, per rispetto della licenza che si
pigliavano quelle genti forestiere che sono state assoldate dalla repubblica, ed in particolare
il loro capo. Dopo mi ha detto il medesimo Pisins, che con altre lettere più
fresche dello stesso ambasciatore era inteso che questo disordine non fosse di quel pericolo
che si era dubitato».
</p>

<p>
<a id="note228" href="#tag228">228.</a> Allo Scaligero, <i>ep.</i> 480, 11 marzo 1607.
</p>

<p>
<i>Magna Deo gratia, quod mediis Venetiis virum magnanimum, magnum illum
Paulum excitavit, qui teterrimas sophistarum fraudes et paralogismos, quibus orbi
christiano illuditur, palam faceret. Puto vidisse te opuscula hujus Pauli, meo judicio
præstantissima, et dignissima quæ legantur a te. Lætaberis scio, et magno heroi votis
favebis tuis.</i> Ep. 474 del 7 novembre 1606. Allo Scaligero, ep. 480, 11 marzo 1607.
<i>Vidisti ne quæ Venetiis prodiere scripta a paucis mensibus? Ego, cum illa lego, spe
nescio qua ducor futurum fortasse illic aliquando et literis sacris et meliori literaturæ
locum. Mirum dictu quam multi tam brevi tempore animum ad scribendum applicuerint.
Atqui nemo erat qui existimaret ex ea urbe unum aut alterum posse reperiri
earum rerum intelligentem, quæ a doctrina lojolitica abhorrent tantopere.
Exitum ejus controversiæ cum hæc scribebam, omnes μετέωροι in hac urbe expectabant.
Deus ad gratum sibi finem omnia perducat.</i> Nell'ep. 484 del 18 marzo a Scipione Gentile:
<i>O viros! o exactam earum rerum cognitionem; quas in illis oris nemini putabant
plerique esse notas! multa legi.... omnia probavi et laudavi, sed inter omnes
mirum dictu quantum judicio Paulus excellat, quem scimus virum esse doctissimum,
vitæ innocentissimæ, juditii tenacissimi. Hujus si scripta legisti, ecquid de vestra Italia
sperare incipis?</i> E lo Scaligero rispondendogli d'aver tutto letto, soggiunge: <i>In illis
auctoribus tres palmam obtinent: Paulus servita, Marsilius neapolitanus, Antonius
Querinus patricius. Certe quomodocumque in amicitiam coeant illæ dure partes,
nunquam coire poterunt in cicatricem illa vulnera, numquam stigmata deleri, quæ
pontifex accepit.</i> Ep. 131 del 22 marzo 1607.
</p>

<p>
<a id="note229" href="#tag229">229.</a> <i>Mémoires de Sully</i>, tom. <span class="scp">III</span>, pag. 27.
</p>

<p>
<a id="note230" href="#tag230">230.</a> «Tutta Roma ragionava dell'interdetto e del protesto de' Veneti, ai quali davano
torto... il cardinale Valier essere morto in poche ore a quanto dicevasi, di crepacuore».
<i>Esposiz. di Roma</i> nell'Arch. de' Frari.
</p>

<p>
<a id="note231" href="#tag231">231.</a> Il Romanin, nella <i>Storia documentata di Venezia</i>, tom. <span class="scp">VII</span>, p. 44, adduce un
passo tratto da una miscellanea conservata da Emanuele Cicogna, ove dice che il cardinale
Baronio professava «esser del ministero di san Pietro tanto il pascer le pecore
che l'ammazzarle e mangiarle; e tale ammazzamento non sia crudeltà ma atto pietoso,
perchè, se perdono il corpo, salvano l'anima».
</p>

<p>
È strano che così la pensasse il Baronio, generalmente lodato di mansuetudine; e
che nella sua <i>Parenesis ad R. P. Monetam</i> conchiude: «La Chiesa non odia nessuno;
essa ci ammonisce cogli scritti e insinua colle parole di amar i nemici, non perseguita
e odia che il peccato. Sant'Agostino a Massimino donatista ed eresiarca dà il titolo di
dilettissimo... «Io vi amo tutti nelle viscere di Gesù Cristo, e prego per voi. L'ammonimento
che vi mando siavi di correzione se l'accogliete; di protesta se lo ricusate».
</p>

<p>
Non vi sarebbe dunque se non da imparare che bisogna andar cauti nell'accettare
scritture di contemporanei, che dalle passioni contemporanee possono essere invelenite
fino a repudiare ogni buon senso, come vediamo tuttodì. Ma nel caso nostro v'è di peggio.
La nota da cui son tratte quelle parole sono poche pagine inserte in una miscellanea,
dove un tale, incaricato d'informar la Repubblica sopra le opinioni manifestate nel concistoro,
professa non aver potuto notare tutte le parole, e dopo alquanti giorni essergli
scomparse dalla memoria a segno, da richiamarsele a stento. Or quelle del Baronio che
adduce, sono: <i>Quod occisio non debet esset nisi ex summa charitate: quod occidit
præcipit manducare; nempe per christianam charitatem in sua viscera recondere, in
se ipsum unire, ut sint simul unum et idem in Christo.</i>
</p>

<p>
Da questo simbolico uccidere e mangiare per carità cristiana, s'è potuto dedurre
quella strana asserzione!
</p>

<p>
<a id="note232" href="#tag232">232.</a> Nicolò Contarini, poi doge, grand'amico di frà Paolo, eletto storiografo pubblico,
tirò la storia dal 1597 al 1603: ma il Consiglio dei Dieci dopo la sua morte ritirò il
manuscritto, e parendo troppo vivo nelle quistioni con Roma, non lo lasciò pubblicare.
</p>

<p>
Una buona <i>Historia dell'Escomunica</i> fu fatta e non stampata dal senatore Antonio
Querini, che la chiude con dodici ammaestramenti. Eccone alcuni:
</p>

<p>
II. La guerra ove si tratta di religione, anche in maschera o apparenza, è sempre
pericolosissima, perchè mette sue radici nelle parti più vitali dello Stato.
</p>

<p>
III. Il pontefice in tutte le sue contese, per esorbitanti che siano, ha grandissimo
avantaggio, avendo sempre molti principi temporali che lo favoriranno, e per acquistarsi
merito con esso, e per opprimer gli Stati contrarj sotto titolo di zelo religioso.
</p>

<p>
IV. Nessuna cosa può metter in maggior pericolo la libertà pubblica che il non
aver buona intelligenza col pontefice.
</p>

<p>
VI. La riuscita di questo negozio non deve dar norma nè esempio per regolar nell'avvenire
le nostre azioni in simili accidenti; perciocchè, oltre il proverbio che non è
deliberazione più pericolosa di quella che vien regolata coll'esempio, perchè basta un
minimo accidente per rendere il successo differentissimo, non si avrà sempre un pontefice
di animo così incostante e timoroso, nè un re di Spagna anzi retto che rettore
dei suoi regni, ecc.
</p>

<p>
VIII. Se la Repubblica non ha perduto di riputazione in queste controversie, perchè
non ha abolito nè sospeso le leggi contenziose, ha però conceduto i due prigioni;
e i due maggiori re del mondo hanno per lei dato parola al pontefice che non farebbe
uso di dette leggi.
</p>

<p>
<a id="note233" href="#tag233">233.</a> Bossuet, se pur è sua la <i>Difesa della Dichiarazione del clero gallicano</i>, volendo
sostenere l'indipendenza dei principi della Chiesa, adduce che Paolo V non depose
il doge e il Governo veneto, come avea fatto Gregorio VII con Arrigo IV; che il doge e il
senato protestarono non esser la podestà de' principi sottomessa se non a Dio; che tutti
i Veneziani obbedirono al doge e non badarono a decreti di Roma; che rimasero saldi
gli editti e le leggi del senato, ancorchè concernessero beni e persone ecclesiastiche; fu
tenuta per nulla la scomunica pronunciata col pretesto dell'immunità ecclesiastica, e il
senato fu considerato ancora come cattolico benchè nè chiedesse perdono nè ottenesse
l'assoluzione; che l'accordo si fece per mediazione della Francia e della Spagna,
nè alcuno prese a difendere l'impegno di Paolo V, nè ad impugnar l'editto del senato:
donde si deduce che, contro pontefici veementi ed esorbitanti si possono difendere i
diritti regj senza ledere la religione.
</p>

<p>
Si risponde, primo, che il caso di Arrigo IV era ben diverso da questo, dove non
interveniva delitto che portasse la deposizione, nè disobbedienza minacciosa o professata
eresia. Il senato non negava l'indiretta podestà del papa sul temporale, bensì
contendea del fatto e della materia di tal podestà, e se ingiuste o no le leggi per cui
Paolo V interdiceva Venezia; sul che non era avvenuta alcuna canonica definizione.
Laonde il Donato dichiarava il breve di Paolo ingiusto, indebito, <i>nulloque juris ordine
servato</i>, e perciò nullo; non mai perchè il papa non n'avesse diritto.
</p>

<p>
Se, come le giudicava il senato, le leggi sue erano giuste e competenti, il papa
avrebbe esercitato un potere diretto sopra uno Stato indipendente, il che eccedeva le
sue attribuzioni, atteso che il potere spirituale del papa riguarda le cose temporali unicamente
per ragione del peccato. Ecco perchè il senato vi si oppose, nè per questo
Paolo V volle obbligarlo a ritrattarle.
</p>

<p>
Che i Veneziani tutti obbedissero al Senato, sarebbe a provarsi: gli Ordini religiosi
intanto soffersero piuttosto l'esiglio: quanto agli altri, il timore e la riverenza potè indurveli,
come vediamo tuttodì sottoporsi i nostri a leggi evidentemente irreligiose dello
Stato. La stessa persuasione del principe che esse leggi non fossero contrarie alla
Chiesa, dovette entrare nei più.
</p>

<p>
Nella riconciliazione poi dicemmo come si procedesse in modo che, nè da una
parte apparisse ostinazione puntigliosa, nè dall'altra insubordinatezza.
</p>

<p>
Che se Francia e Spagna avessero veduto nel senato veneto una rivolta contro al
pontefice, un atto scismatico, si sarebbero elle interposte per un accordo? Eppure in
questo si volle un atto di devozione.
</p>

<p>
<a id="note234" href="#tag234">234.</a> <span class="smcap">Morosini</span>, <i>Storia</i>, lib. 18, p. 699. Nel 1657 fu legalmente riconosciuta una comunità
evangelica della Confessione Augustana, esente dalla giurisdizione del Sant'Offizio,
e con diritti che durarono quanto la Repubblica, e furono confermati dai Governi
successivi. Prima tenne cappella nel fondaco de' Turchi: dopo il 1812 esercitò libero
culto in quella che già era scuola dell'Angelo Custode ai Santi Apostoli. V'è stabilito
l'ordine presbiteriale. Il predicatore o pastore, dipendente dal concistoro di Vienna, è
eletto a maggioranza di voti, e così gli anziani che presiedono all'amministrazione
della Chiesa, del culto, delle limosine. Le spese sostengonsi con un'imposta ai capi
famiglia.
</p>

<p>
<a id="note235" href="#tag235">235.</a> Lettera LXV, 5 luglio 1611 e LV e XI, XII al signor dell'Isola.
</p>

<p>
<a id="note236" href="#tag236">236.</a> I <i>Monita secreta</i> si supposero scritti dallo Scioppio, ma pajono piuttosto di Girolamo
Zaorowsky, polacco, espulso dalla Società il 1611; certo sono anteriori al
1613, in cui ne fu stampata una confutazione del padre Jacobo Gretzer. Del satirico
Scoti nella <i>Monarchia solipsorum</i>, che è il libello più accannito contro i Gesuiti,
non accenna i <i>Monita secreta</i>: eppure nel capo <span class="scp">X</span> tratta delle <i>Leges solipsorum</i>, e
dice queste <i>in quinquagena volumina ingentia excrescere, abitura in infinita, nisi
moderatio interest. Continent autem varia decreta, tum ad universam monarchiam
spectantia, tum monarcarum</i> (cioè i prevosti generali) <i>singularia rescripta, admirandarum
plena industriarum et præceptionum circa singula genera rerum, numerum
personarum, et quæ sub generibus sunt singularum</i>. E ne riconosce come
fondamenti, 1º il venerar il loro prevosto generale più di qualsiasi persona; 2º l'affaticarsi
per soggiogargli l'intero mondo.
</p>

<p>
<a id="note237" href="#tag237">237.</a> Nelle lettere informa ogni tratto de' ripullulanti litigi di giurisdizione di Roma
colle varie Potenze. Per es. nella <span class="scp">LXV</span>: «In Sicilia è occorso, che volendo il vicerè
punire un prete non so per che delitto, egli si salvò in chiesa, e l'arcivescovo lo difendeva
e per esser prete e per esser in chiesa. Le quali cose non ostanti, il vicerè lo fece
levar di chiesa e impiccare immediato. L'arcivescovo pronunciò il vicerè scomunicato,
e il vicerè fece piantar una forca innanzi la porta del vescovato, con un editto di pena
del laccio a quelli ch'erano di fuora se entravano, e a quelli di dentro se uscivano fuora.
Di questo è stato mandato corriere espresso a Roma, dove non hanno molto piacere
che si parli di successi di questo genere; atteso che per queste cause di giurisdizione
ecclesiastica pare che in tutti i luoghi nascano controversie, e che essi per tutto le
perdono».
</p>

<p>
Nella <span class="scp">LXXIV</span>: «Trattano gli Spagnuoli di fortificar Cisterna, ch'è un luogo confine
tra il ducato di Milano e il Piemonte, e quello che importa, è feudo del vescovato
di Pavia, onde dispiacerà e al duca e al papa. Questo lo sopporterà, e quello non può
resistere».
</p>

<p>
Nella <span class="scp">LXXV</span>: «Si è abboccato il duca di Savoja in Susa con monsignor Lesdiguières,
e quel principe tratta continuamente con capitani di guerra. Che disegni egli
possa avere, qua non è ancora penetrato, nè io posso pensar altro, salvo che voglia
dare qualche gelosia a Spagna. È andata attorno una certa voce, che il suo primogenito
voglia vestirsi cappuccino. Io non posso assicurare questo per vero: ma questo so
ben certo, che sua altezza ha comandato alli Cappuccini, che nelli luoghi del suo dominio
non tengano frati, se non sudditi suoi naturali. Ha ancora quel duca fatto spianare
una rôcca nella terra di Vezza, feudo della chiesa d'Asti; nè per questo il pontefice
fa quel tanto rumore, che s'avrebbe potuto credere. Li Spagnuoli hanno fatto quattro
richieste al papa: una, che non si metta pensione in capo di Spagnuoli per Italiani;
la seconda, che le cause anche in seconda instanza siano giudicate in Spagna; la terza,
che il re abbia la nominazione di tutti i vescovati delli Stati suoi d'Italia; e la quarta,
che, in luogo delle spoglie di Spagna, si statuisca un'intrata annuale ordinaria, e non
si faccia più spoglie. Pareva che sopra le tre prime si fosse posto silenzio; nondimeno
tornano in trattazione, e di Spagna si aspetta persona espressa, che viene per sollecitar
l'espedizione, e di Roma mandarono in Spagna il padre Alagona gesuita, per mostrare
che le dimande sono contra coscienza».
</p>

<p>
«L'altro giorno è stato carcerato per il Sant'Officio l'abbate di Bois francese dell'ordine
de' Celestini per ordine della regina, per esser quest'uomo sedizioso, e che
dopo la morte del re abbia predicato pubblicamente cose in pregiudicio della religione:
e quello che gli ha cagionata questa risoluzione, è stato per avere sparlato alla gagliarda
de' Gesuiti, e detto pubblicamente ogni male. E volendo il consiglio e la regina farlo
carcerare, fu deliberato a non venir a simile risoluzione, dubitando di qualche sollevamento,
avendo quest'uomo gran seguito, ma con intenzione di mandarlo a trattar certo
negozio per servizio della regina a Fiorenza: ed in questa corte l'hanno benissimo trappolato,
e sì bene, che la passerà male, non avendo alcun appoggio, e malissimo veduto
dall'ambasciatore di Francia; e li Gesuiti faranno ancor loro quanto potranno acciocchè
non abbia più modo di sparlar di loro: perchè tra le altre cose si affatica a più potere
a dare da intender alli Francesi in Parigi, che detti Gesuiti avevano cagionata la morte
del re; del che persuasi quelli popoli, un giorno avrebbono potuto fare qualche segnalato
risentimento contra di loro. Io pronostico, che questo pover'uomo debba correr la
fortuna di frà Fulgenzio cordeliere, e prego Dio che gli abbia misericordia».
</p>

<p>
Nella <span class="scp">LXXVI</span>: «Già diedi conto a vostra signoria della cattura dell'abbate di Bois
successa in Roma. Debbo dirli di più cosa che allora non sapeva, che il pover'uomo, forse
dubitando di quello che gli è avvenuto, non volse partir da Siena se non avesse prima
un salvocondotto del pontefice; con quello se ne andò, e si credette esser sicuro; ma
nè è il primo, nè sarà l'ultimo, che si fiderà di chi professa non esser obbligato a servar
fede. La cattura si scusa dalla Corte con dire, che il salvocondotto pontificio non si
cura dell'Inquisizione. Fu preso il dì 10, e il 24 fu impiccato pubblicamente in campo
di Fiore; ma la mattina per tempo fu immediate levato dalla forca, e portato a sepellire,
senza che si possa penètrare che cosa significhi questa mistura di pubblico e d'occulto.
Certo è che l'ambasciadore del re ha parte in quella morte».
</p>

<p>
«Altro non abbiamo in Italia di nuovo se non che il Piemonte è pieno di soldati,
ma però con certezza che in Italia non debba esser nissuna novità, e che tra tanto quel
paese si rovina. In Torino è avvenuto un accidente considerabile. Il vescovato d'Asti
ha alcune terre, delle quali più volte è stata controversia tra il duca e gli ecclesiastici,
pretendendo questi che la sopranità sia del papa, e il duca come conte pretendendo che
debbano esser riconosciute da lui. Finalmente in questi tempi essendosi fatta una fortificazione
e reparazione, il nuncio del pontefice ha fulminato una scomunica contra il
presidente Galleani; però l'ha pubblicata solamente in scritto. Li ministri del duca veduto
questo, hanno fatto una dichiarazione di aver il decreto del nuncio come nullo ed
ingiusto, comandando che senza averli risposto si proceda all'esazione: e sono passati
anco a usar queste parole, che non solamente il tentativo intrapreso dal nuncio è nullo,
ma ancora quando venisse dal papa medesimo. Si aspetterà di vedere dove terminerà
questo principio assai considerabile, e che un giorno sarà fatto dalla repubblica per
Ceneda, massime che molte turbolenze sono pei confini».
</p>

<p>
<a id="note238" href="#tag238">238.</a> Lettera LXIX dell'edizione Lemonnier, ma non mi sa di genuina.
</p>

<p>
<a id="note239" href="#tag239">239.</a> <i>Ibid.</i> Lettera <span class="scp">CXXVIII</span>.
</p>

<p>
L'edizione più completa ch'io conosco è «Opere di frà Paolo Sarpi servita teologo e
consultore della serenissima repubblica di Venezia. In Helmstat, per Jacopo Mulleri
1765». Sono sei volumi in-4º cui se ne aggiungono due di supplemento, colla data vera
di Verona, stamperia Moroni, con licenza de' superiori e privilegio, 1768.
</p>

<p>
Il sesto tomo comprende un'amplissima vita, poi le sue lettere latine e italiane.
</p>

<p>
Nelle lettere al Gillot lo loda immensamente de' suoi studj sul Concilio di Trento.
Narra le cure che egli stesso prese onde radunar documenti su questo, ma che i Gesuiti
con immensa attenzione tirano a sè gli atti che vi si riferiscono, levandoli di mano
a chi li possiede, fin con minaccia dell'inferno. Lo esalta del difendere che fa le libertà
gallicane; per lo che è dannato dai Gesuiti, le cui accuse colgono ogni uom dabbene e
amator del giusto: dichiara d'aborrire più la superstizione che l'empietà; sempre ribatte
l'eccessiva potenza degli ecclesiastici e del papa, che ormai non ha solo il <i>primato</i>, ma
il <i>tuttato</i>; se in Italia alcuna libertà si tiene o si usurpa, è merito affatto della Francia,
che insegnò a resistervi: ma gli scrittori nostrani non sono che compilatori (<i>consarcinatores</i>),
che giudicano le opinioni dal numero, non dal peso. Loda smisuratamente il
Barclay, ma se ne scosta in ciò, che egli crede che Chiesa e Stato siano due cose distinte,
che devono sorreggersi e difendersi ciascuna coi mezzi proprj. «Arbitror ego Regnum
et Ecclesiam duas republicas esse, constantes tamen ex iisdem hominibus; alteram
prorsus cœlestem, alteram terrenam omnino; easque subesse propriis majestatibus, defendi
armis et munitionibus propriis, nihil habere commune, neque unam alteri bellum
ullo modo inferre posse. Cur enim arietari possent, in eodem loco non ambulantes?...
Ambiguitas subest huic vocabulo <i>Ecclesiastica Potestas</i>: si enim ea intelligatur qua
regnum Christi, regnum cœlorum administratur, ea nulli potestati subest, nulli imperat,
ad aliam non potest arietari, præterquam ad satanicum, cum quo assidue illi
bellum. Si vero qua disciplina clericorum regitur, ea non est potestas regni cœlorum;
ea pars est reipublicæ» (pag. 9).
</p>

<p>
In una lettera latina del 12 maggio 1609 di frà Paolo al Lescasserio, leggiamo:
</p>

<p>
«Fulvio Sarcinario di Rieti uccise un suo concittadino nemico. I figli dell'ucciso, da
Clemente VIII ottennero un breve ove dichiara che ad essi e a chichessia è lecito in
buona coscienza e in qualunque luogo e per qualunque strada, sia giudiziale o comunque,
procurar la morte dell'uccisore. Questo Breve fu divulgato con iscandalo di molti,
e come avviene, vi s'aggiunse che gli uccisori avranno indulgenza plenaria; mentre nel
Breve non è detto se non che questo può farsi in buona coscienza, e senza tema di irregolarità.
Posso aver copia del Breve; è autentico in pubblico: ma non essendo del
tenore che a costui fu riferito, soprassedo: se vorrai, tel manderò. Io non approvo che
possa il pontefice, nella giurisdizione d'altro principe, fino ad autorizzare ad uccidere
in buona coscienza: perocchè esso principe non potrebbe punir l'uccisore, il che vale
quanto far il papa signore e principe supremo».
</p>

<p>
<a id="note240" href="#tag240">240.</a> Trajano Boccalini da Roma scriveva a frà Paolo che era tenuto in conto di Lutero
o Calvino; e le sue opere v'erano cercate dagli zelanti per darle al fuoco, mentre
gli altri ne faceano ricerca colla lanterna di Diogene. <span class="smcap">Gregorio Leti</span>, <i>Bilancia politica</i>,
Lett. <span class="scp">XVII</span>.
</p>

<p>
<i>Cum ille frater Paulus calvinianæ hæresi, quam cucculatus favebat, per eorum
dissidiorum occasionem aditum aliquem quærens, nullum invenerit, aut senatus inducere
ausus sit, insidiosissimus licet, ad infringendam sedis apostolicæ majestatem.
Bossuet, Defensio declar. cleri gallicani.</i> T. <span class="scp">I</span>, p. 2, lib. 8, c. 12. E nella <i>Histoire des
variations</i>: «Sous un froc il cachait un cœur calviniste, et il travaillait sourdement à
décréditer la messe, qu'il disait tous les jours».
</p>

<p>
Il Courayer dice che, come Erasmo, era <i>catholique en gros et protestant en détail</i>.
</p>

<p>
Calorosissimo sostenitore dell'autorità temporale de' papi fu ai dì nostri l'abate Gioberti.
Sul bel principio del suo <i>Primato</i> stabilisce che la debolezza degli spiriti italici
viene dall'aver separato la nazionalità dal principio religioso: errore già balenato nel
medioevo, più applicato al risorgimento, e nei tentativi <i>sconsigliati e spesso colpevoli</i>
di Crescenzio, Arnaldo, Cola Rienzi, Porcari, Baroncelli, come nell'<i>eroico sogno</i> di
Dante, e nella <i>folla di scrittori</i> che tanto <i>nocquero allo spirito patrio, fra' quali Machiavello
e Sarpi son principali</i>. Questi due scrittori, entrambi uffiziali civili di una
repubblica, in ciò consentono che reputano il papa per un fuordopera della civiltà italiana,
anzi per un impedimento, per non dir un flagello: ma in ciò si dividono, che
l'uno aspira a ricomporre una Italia unita, forte e nazionale, ma animata dagli spiriti
gentili, e fondata principalmente sul ferro, come ai tempi di Cammillo e di Scipione:
l'altro (per quanto si può conghietturare il suo pensiero) par voglia una Italia cristiana,
ma protestante, divulsa e al più confederata, come la Svizzera e l'Olanda, non informata
da un principio unico, e signoreggiante le ambizioni parziali. Il primo ammira un
modello antico e grande, ma pagano; il secondo vagheggia un esemplare coetaneo, ma
acattolico e forestiero (p. 30). La Providenza suscitò contro i Ghibellini la sètta dei Guelfi,
(p. 34). L'idea guelfa è in sè stessa giusta e santa, e io la tengo come la sola soluzione
ragionevole dell'intricato problema agitato tante volte intorno all'essere nazionale degli
Italiani. Essa è... praticamente la sola che si possa effettuare senza colpa e senza delirio
(p. 35). E vedasi il seguito di tutta quell'opera, che, eliminandone la retorica, sarebbe
utile a difondere.
</p>

<p>
<a id="note241" href="#tag241">241.</a> Abbiamo <i>Frà Paolo Sarpi giustificato, dissertazioni epistolari di</i> <span class="smcap">Giusto Nave</span>.
Colonia 1752, che credonsi del veneziano Giuseppe Bergantini, e stampate a Lucca;
come pure <i>Justification de frà Paolo Sarpi, ou lettres d'un prêtre italien à un magistrat
français, etc.</i> Parigi 1811, che sono del genovese Eustachio Degola, in senso
giansenistico.
</p>

<p>
<i>Del genio di frà Paolo Sarpi in ogni facoltà scientifica e nelle dottrine ortodosse
tendenti alla difesa dell'originario diritto de' sovrani ne' loro rispettivi dominj
ad intento che colle leggi dell'ordine vi rifiorisca la pubblica prosperità.</i> Venezia
1785, due volumi s. n. d. ma è di Francesco Grisellini, e fu dilapidato dal Bianchi Giovini.
L'autore dicea avere Bouschet raccolte le opere tutte di frà Paolo a Losanna, poi
a Venezia, donde tre traduzioni francesi, ad Amsterdam, Londra, Ulma, e da Lebretin
in tedesco. Costui è un ciarlatano: finge che un incendio gli abbia guaste molte carte:
in fatto adulava ai papofobi del secolo passato, e fu premiato e impiegato a Milano.
Agatopisto Cromaziano lo confutò nel lavoro <i>Della Malignità storica</i>.
</p>

<p>
Fu poi stampata a Lugano una vita del Sarpi, che fu de' primi esercizj a cui
si provò uno che dovea riuscire fra' più ribaldi pubblicisti dell'età e del paese nostro.
Credo di costui mano anche la vita premessa all'edizione delle <i>Scelte lettere inedite</i>
del Sarpi (Capolago 1847), repugnante al buonsenso e alla creanza, e tutta ingiurie
da taverna contro Roma e i preti in generale. Quattro sole pagine (dalla 108
alla 112) di queste <i>Lettere inedite</i> contengono contro i Gesuiti più infamie e stolidezze
che non sapesse diluirne il Gioberti in cinque grossi volumi. Perocchè, come
se parlasse alla gente più ignorante del globo, quel brutale editore assicura essere
«dottrina insegnata concordemente dai Gesuiti, approvata dai loro teologi e generali,
che è lecito l'assassinar l'accusatore e il giudice, lecito il furto, il giuramento falso,
la simonia; che l'onania, il procurato aborto, la bestemmia, la ribellione contro il
principe, il contrabbando, l'omicidio, il suicidio, il parricidio, il regicidio, e mille
altre abominazioni sono o giustificate o dichiarate lecite, od anche in certi casi obbligatorie;
i precetti di Dio e della Chiesa non obbligano alcuno, la rivelazione, i
profeti, i vangeli si possono credere e non credere; anzi son cose credibili sì ma
non evidentemente vere...» Di mezzo alle quali gli sfugge la confessione che non conveniva
abbattere la dominazione della Chiesa: «È vero che la politica romana si mostrava
oscillante e malferma; pure era necessaria al contrappeso politico della penisola,
contribuiva a conservare l'agonizzante indipendenza dei governi nazionali d'Italia. Lo
Stato pontifizio era un governo nazionale, buono o cattivo che fosse, ma per quei tempi
più buono che cattivo, e sotto cui i popoli viveano men peggio che altrove, massime
che sotto il dominio de' forestieri; nè si sarebbe potuto abbatterlo senza far sorgere
gravi disordini».
</p>

<p>
Del Sarpi è annunziata una nuova vita, scritta da una signora inglese dopo che ebbe
spogliato gli Archivj di Venezia. Contro le opinioni del Sarpi dicesi facesse una protesta
l'Ordine dei Serviti ai quali apparteneva: certo molti di essi tolsero a confutarle. Principale
fra essi fu Lelio Baglioni <i>De potestate atque immunitate ecclesiastica</i>; per la
qual opera gli fu da Paolo V data la commissione di confutare il De Dominis, il che non
potè fare per morte. Esso Baglioni mosse ogni pietra per far tornare frà Paolo alla verità,
e alfine, come generale, lo citò a Roma, senza frutto. È pur notabile la <i>Difesa
delle censure pubblicate da n. s. Paolo V nella causa delli signori Veneziani, fatta da
alcuni teologi serviti in risposta alle considerazioni di frà Paolo e al trattato dell'interdetto</i>
(Perugia 1707).
</p>

<p>
Il Sarpi aveva avuta molta mano nel compilare le costituzioni de' Serviti, e suo fu il
capo <i>de judiciis</i>, molto lodato. Il rigore di cui lo imputammo era forse reso necessario
dal disordine in cui era caduto quell'Ordine, prima che con vigorosa mano lo riformasse
il generale Jacobo Tavanti.
</p>

<p>
<a id="note242" href="#tag242">242.</a> È la definizione del Bellarmino, <i>De romano pontifice</i>, <span class="scp">I</span>, 3, e vedi la nota 40 al
nostro Discorso XXX.
</p>

<p>
<a id="note243" href="#tag243">243.</a> De Republica Ecclesiastica, L. <span class="scp">I</span>, c. 8, n. 13: e c. 12 n. 42: Lib. <span class="scp">II</span>, c. 1, n. 9.
</p>

<p>
<a id="note244" href="#tag244">244.</a> Per la bizzarria del titolo menzioneremo <i>Daniel Lohetus, Sorex primus, oras
chartarum primi libri de Republica Ecclesiastica archiepiscopi spalatensis corrodens,
Leonardus Marius coloniensis in muscipula captus</i>.
</p>

<p>
<a id="note245" href="#tag245">245.</a> <i>M. A. De Dominis arch. spalatensis, sui reditus ex Anglia consilium exponit.</i>
Fu poi stampata dal padre Zaccaria nella raccolta delle ritrattazioni col titolo <span class="smcap">Theotimi
Eupistini</span>, <i>De doctis catholicis viris qui cl. Justino Febronio in scriptis suis retractandis
ab anno</i> 1580 <i>laudabili exemplo præiverunt</i>. Roma 1791.
</p>

<p>
<a id="note246" href="#tag246">246.</a> È anche indicata col titolo <i>Papatus romanus, liber de origine, progressu atque
extinctione ipsius</i>.
</p>

<p>
Il processo del De Dominis è riferito dal Limbroch nella <i>Storia dell'Inquisizione</i>.
</p>

<p>
Col De Dominis era fuggito in Inghilterra un Benedettino, che vi si fece protestante.
Tornato con lui, si rimise cattolico, e faceagli da mastro di casa. Invaghitosi
d'una vicina, ne uccise il marito, e fe sposar la druda a un servo del De
Dominis. Ma quando il denaro gli venne meno, cominciò a uccidere e rubare. Stava
allora in Roma il padre Bzovio domenicano polacco, che scrivea la continuazione del
Baronio; colui entrò a forza nella camera di questo, e ucciso il servo, rubò quanto potè.
Alfine scoperto, fu impiccato. <span class="smcap">Nicius Erytraeus</span>, <i>Pinacoth</i>, <span class="scp">I</span>, p. 200.
</p>

<p>
Del De Dominis si occupa spesso il carteggio del 1617 fra il cardinale Guido
Bentivoglio e il cardinale Scipione Borghese, insistendo principalmente sul trovarsi
quello mal provigionato dall'Inghilterra e perciò scontento. La lettera del Bentivoglio
da Parigi, 11 aprile 1617, dice: «L'arcivescovo di Spalatro si trattiene tuttavia in
casa dell'arcivescovo di Cantuaria (<i>Cantorbery</i>), dove gli viene proveduto quanto
bisogna: ma di provisione di denari non s'intende che sinora egli abbia più di novecento
scudi. Egli sollecita l'impressione della sua opera. Il suo senso però in materia
di religione non piace del tutto, perchè non è del tutto conforme al senso
anglicano» <i>La nunziatura di Francia del cardinale Guido Bentivoglio</i> ecc. Firenze
1863.
</p>

<p>
E al 25 aprile: «In Inghilterra corre voce che il detto arcivescovo sia uomo molto
carnale, e che spezialmente abbia avuto a fare con una sua propria nipote: del che mi
ha detto il conte di Scarnafigi, che la regina parlò a lui medesimo».
</p>

<p>
E al 9 maggio: «L'arcivescovo di Spalatro va stampando la sua opera, ed è già
finito di stampare il primo libro. Il re ha deputato uno dei più eminenti fra loro in dottrina
a rivedere di mano in mano quello che si va mettendo alle stampe. Egli si trattiene
tuttavia in casa dell'arcivescovo di Cantorbery, e vien custodito affinchè non sia
ammazzato, come egli mostra di temere. Il re gli ha conferito ultimamente il decanato
di Windsor, che vale tremila scudi».
</p>

<p>
Al 27 maggio il Borghese gli scriveva da Roma: «D'Inghilterra s'intende che quel
De Dominis vada stampando quell'empia sua opera, e che saranno tre libri. L'imperatore
ha già dato ordine in Germania che non corrano e siano proibiti, e l'istesso si spera
che farà sua maestà cristianissima».
</p>

<p>
Al 27 settembre: «In Inghilterra si mira a far che la sua opera sia piuttosto di
scismatico che di eretico, per la maggior speranza che si ha di facilitare qui fra cattolici
e altrove lo scisma, piuttostochè l'eresia aperta».
</p>

<p>
Il 25 ottobre 1617 narra le premure da lui fatte col cancelliere e il guardasigilli
perchè i libri <i>De Republica Ecclesiastica</i> non fossero posti in vendita. Il guardasigilli
propose che la Sorbona facesse una censura dell'opera per venire a un'espressa proibizione,
«sebben qui la libertà è tanto grande, e sì grande l'ardire degli Ugonotti, che
non si può sperare quel frutto che si dovrebbe da così fatte diligenze».
</p>

<p>
Il 22 novembre il cardinale Borghese lo avvisa che, «sebbene il libro è pessimo e
tutto pieno d'eresie gravissime e di odio e veleno contro la santa sede... ciò non ostante,
per la gravità e importanza del negozio, il quale sarà facilmente fomentato dal re d'Inghilterra
e da' suoi ministri, sua santità gli raccomanda stia vigilantissimo e procuri di
scoprire e sapere tutto quello che s'anderà facendo».
</p>

<p>
Il 5 dicembre il Bentivoglio annunziava che la Sorbona s'è risoluta di fare una severa
censura d'esso libro.
</p>

<p>
L'8 dicembre il cardinale Borghese da Roma fa noto essersi proibita «l'opera <i>De
Republica Ecclesiastica</i>, che il già arcivescovo di Spalatro promise di dare in luce in un
suo libretto che stampò con l'occasione della sua andata in Inghilterra: poichè si vide
chiaramente dal contenuto dell'istesso libretto, che la suddetta opera era tutta piena
d'eresie, e di odio e veleno contro questa santa sede. E ora, essendo usciti in luce i
primi quattro libri, s'è trovato che sono pessimi, e s'è già dato ordine di rinnovare la
proibizione».
</p>

<p>
Il 17 gennajo 1618, il Bentivoglio da Parigi annunzia la censura fattane dalla facoltà
teologica di Parigi; e come questa fosse criticata per aver censurato solo alcune
proposizioni, e non tant'altre che più lo meritavano; ma la Sorbona non avea voluto
toccare i punti concernenti la potestà temporale, per evitare cozzi col parlamento. Al 31
poi manda una predica italiana <i>fatta</i> dal De Dominis <i>nella cappella delli Mercieri in
Londra</i>, stampato in-16º, ch'è una rarità bibliografica, e che attesta quanto poco valesse
quell'apostata, e come ci fosse una chiesa italiana acattolica in Londra. Il 20 giugno
annunziava un nuovo libro italiano di esso, che dev'essere <i>Gli scogli del cristiano
naufragio</i>.
</p>

<p>
Al 18 luglio informa che M. De l'Aubépine, vescovo d'Orleans, piglia l'impresa di
confutare il De Dominis, «e benchè qui non si usi molto a scrivere in latino, egli potrà
essere ajutato facilmente». Non so se l'Aubépine abbia fatto questa particolar confutazione:
bensì scrisse opere di gran pregio, e nominatamente sull'antica disciplina della
Chiesa.
</p>

<p>
<a id="note247" href="#tag247">247.</a> Nella prefazione è detto: «Tutta la fermezza della fede cattolica sta nei Gesuiti:
e però non v'è cosa più efficace onde scassinarla che scassinare il loro credito. Rovinando
questi si rovina Roma; e se Roma si perde, la religione si riformerà da se stessa,
cioè diventerà protestante». Amsterdam 1751.
</p>

<p>
<a id="note248" href="#tag248">248.</a> Bolla <i>Benedictus Deus</i>, 7 kal. febbr. 1563.
</p>

<p>
<a id="note249" href="#tag249">249.</a> Monsignor Jacobo Altoviti patriarca d'Antiochia, stato più di sette anni nunzio
apostolico in Venezia, lasciò manuscritte varie relazioni su quel paese, ove tra altre
cose dice che, sul Sant'Uffizio, è «inesplicabile l'ombra che prende questa Repubblica,
e indicibili essere i sospetti che ciascuno della medesima concepisce, che noi a Roma
vogliamo, per questo verso del Sant'Uffizio, entrare nel loro governo... Chi sta sull'essere
tenuto buon repubblicista, studia il capitolare di frà Paolo per bene istruirsi» (pag. 275).
Soggiunge poi, che il senato rispettava il corso de' tribunali del Sant'Uffizio, quando
fosse stato informato dall'ambasciatore di Roma, che, per assicurazioni dirette del papa,
le cause in essi trattate appartenessero veramente alla disciplina religiosa (pag. 276).
I missionarj allevati nel collegio di <i>Propaganda fide</i> soleano capitare a Venezia, per
quindi imbarcarsi alle loro missioni. «Suggerii, dice, alla Sagra Congregazione di fare
nella nunziatura, come fummi promesso, quattro stanze, affinchè, capitando a Venezia
questi missionarj, in pubblici alberghi non vi smarrissero quella buona educazione
che avevano appresa nel collegio di <i>Propaganda fide</i>, come per lo più accadeva;
e vi si davano a siffatti divertimenti, che non trovavano poi la strada di andarsene alle
loro missioni» (pag. 281).
</p>

<p>
<a id="note250" href="#tag250">250.</a> Lettera CIC dell'edizione di Firenze.
</p>

<p>
<a id="note251" href="#tag251">251.</a> Secondo i documenti prodotti testè da Rawdon Brown nel <i>Venitian Calendar</i>,
sir Enrico Wolto, ambasciatore inglese, narrava al doge Donato che il feritore di frà
Paolo fu uno scozzese, che frequentava l'ambasciata d'Inghilterra, e passava col nome
di Giovanni Fiorentino figlio di Paolo.
</p>

<p>
<a id="note252" href="#tag252">252.</a> Lettera 2 marzo 1658 a Gian Luca Durazzo. «Chi legge la storia esattissima del
Pallavicino, attonito della libertà dei Padri, saria talor tentato di appellarla licenza;
ma è tale la saldezza di forza organica, che la Chiesa mai non teme rimostranze».
<span class="smcap">Tapparelli</span>, <i>Saggio teoretico di diritto naturale</i>, n. <span class="scp">CXXVII</span>. E il De Maistre diceva
che ai papi non si deve se non la verità.
</p>

<p>
<a id="note253" href="#tag253">253.</a> <i>Vita di Alessandro VII.</i>
</p>

<p>
<a id="note254" href="#tag254">254.</a> <span class="smcap">Quinet</span>, <i>Les révolutions d'Italie</i>.
</p>

<p>
<a id="note255" href="#tag255">255.</a> Questi non era già da Saluzzo; ma nacque il 1504 a Puntvilla in val di Monastero.
</p>

<p>
<a id="note256" href="#tag256">256.</a> Sono la <span class="scp">XIV</span> e la <span class="scp">LIII</span> delle <i>Epistolæ ab ecclesiæ helveticæ reformatoribus, vel ad
eos scriptæ; Centuria 1 ex autographis recensuit ac edidit</i> <span class="smcap">Johannes Conradus Freslinus</span>.
Zurigo 1742.
</p>

<p>
<a id="note257" href="#tag257">257.</a> A Vicosoprano, dopo il Maturo, troviamo registrati come parroci Giulio da Milano,
Aurelio Sittarca già domenicano, Giambattista di Teglio, Tommaso Casella genovese,
Lorenzo Martinengo dalmata, Francesco Trana, Martin Poncera, Alberto Martinengo
verso il 1600. È notevole che gli storici della Valtellina trasvolarono queste origini del
protestantismo nel loro paese: parmi che il Lavezzari non nomini tampoco il Vergerio.
</p>

<p>
<a id="note258" href="#tag258">258.</a> Su Giulio da Milano vedasi <span class="smcap">Schoelhorn</span>, <i>Ergötzlichkeiten</i>, Stück 5.
</p>

<p>
Ciò che discorriamo in questo capitolo fu da noi esposto altre volte nella <i>Storia
della diocesi di Como</i>, e nel <i>Sacro macello di Valtellina</i>. Opera capitale in proposito
è la <i>Historia Reformationis ecclesiarum ræticarum ex genuinis fontibus et adhuc maxima
parte numquam impressis, sine partium studio deducta.... a</i> <span class="smcap">Petro Dominico
Rosio de Porta</span>, T. 2. Coira 1771. Quanta possa essere l'imparzialità si rivela
dalla dedica<i> — Almæ matri — ecclesiæ J. C. — vocatis sanctis — venerandis ampliss.
ac magnificis communitatibus — in exc. trium Rætiæ fœderum rep. — religionem — ad
ss. evangelium reformatam — fidem semel sanctis traditam — corde tenentibus — ore
profitentibus — opere defendentibus — Dominis suis clementissimis — beatæ
reformationis — historiam — in devotæ mentis monumentum — dedicat.</i> E nella lettera
seguente, sempre in latino, dice: «Se v'ha benefizio, pel quale noi e i figli nostri
a Dio siamo eternamente obbligati, è certo la riforma... Ad essa dobbiamo l'aver cacciata
la crassissima ignoranza che avea coperto il nostro cielo di tenebre cimerie». E
parlando delle difficoltà della sua opera, duolsi che fossero, anche al tempo suo, negletti
gli studj, e che «i preti cattolici non intendeano altro che messe e purgatorj,
cioè quel che serve alla cocina: gli Evangelici credono aver fatto ogni dovere quando
recitarono una predica imparata a memoria».
</p>

<p>
Tali prevenzioni non promettono l'imparzialità, che in fatto si desidera sempre.
Pure quest'opera sì poco conosciuta è delle meglio importanti del secolo passato, lontanissima
dallo sprezzo che allora faceasi della storia; cercando la verità negli archivj e
ne' carteggi privati, divisando il carattere degli attori, descrivendo i luoghi, mostrando
continuamente amore alla patria, alla religione e al proprio soggetto.
</p>

<p>
Si lagna della pochissima attenzione che gli prestarono i suoi compaesani, del
non averlo ajutato, nemmanco per la trascrizione; e non tenuto conto del suo lavoro — modi
troppo abituali anche oggi, e massime dov'io scrivo.
</p>

<p>
<a id="note259" href="#tag259">259.</a> Del Muzio abbiamo parlato a lungo. Egli scrive che «legge alcuna nè di patria,
nè di principe, nè interesse di avere e di vita all'onore non debbe esser anteposta»,
<i>Risposta III</i>.
</p>

<p>
Uno dei più assidui cercatori delle memorie istriane, il Kandler, nel 1861 mi
scriveva d'aver fatto molte ricerche sul Vergerio, ed esser venuto nella persuasione
fosse «uno sfortunato, che non seppe regolarsi nelle agitazioni mosse da quel birbo
suo conterraneo e compagno di gioventù, che fu Girolamo Muzio. Tutta quella storia
mi è sembrata guerra di Francescani, mossa al vescovo per vendetta d'avere scoperte
e punite certe irregolarità. Il Vergerio non fu preparato alle cose di Chiesa; da più di
dieci anni era vescovo, senza aver neppure la tonsura; e contro voglia si pose al governo
di chiesa, o dovette porsi; credo avesse più udito parlare della fede protestante
che della cattolica, occupato come fu sempre in diplomazia. Nè fu miglior protestante;
incerta assai la sua fede; sol fermo nel voler conservare la dignità episcopale, di cui
il titolo mai non volle deporre; teneva, contro la Corte romana, or coi Reti, or coi
Polacchi, or coi Tedeschi, mai però non dimenticando l'appanaggio d'un buon benefizio.
Sarebbe anche rientrato in seno della Chiesa se avesse potuto recuperare l'episcopato.
Le persecuzioni che patì furono da' suoi patrioti; dal Grisoni sopra gli altri, dallo Stella,
dal Muzio; l'Inquisizione, ch'era in mano di Francescani, fu attivissima; processi,
carcerazioni, abjure, liste di eretici, di ereticanti, di sospetti d'eresia; si dissero infetti
i monasteri, le fraglie, i capitoli, i letterati; ma in fondo a tanto rimescolamento rimase
la credenza, fossero cattiverie ed esagerazioni; gli esuli, o perseguitati contro
ragione, od avventurieri che cercavano con quell'abito qualche fortuna.
</p>

<p>
«Tutto questo baccano doveva, a mente dei novatori, produrre l'alzamento della
lingua slava, contando convertire gli Slavi fra la Giulia e Costantinopoli, onde si stamparono
assai cose. Ma gli Slavi non sapevano leggere, e sol tardi lo seppero; i caratteri,
fusi a spese de' Protestanti, passarono per caso a Roma, e servirono a stampare messali
e breviarj».
</p>

<p>
Fra le opere anonime o pseudonime del Vergerio è quella <i>Delle commissioni et
facultà che papa Giulio III ha dato a monsignor Paulo Odescalco comasco, suo nuncio
et inquisitore in tutto il paese dei magnifici Grisoni, 1553</i>.
</p>

<p>
Stampò pure <i>Illustri atque optimæ spei puero D. Ebherardo ill. principis Christophori
ducis Wirtembergensis filio primogenito, munusculum, 1554</i>. Ma Celio Curione
dice ch'è traduzione di un'opera di Giovanni Valdes.
</p>

<p>
<a id="note260" href="#tag260">260.</a> L'attesta in una lettera da Zurigo, 4 giugno 1558 a Federico Salis, lagnandosi
che altrimenti gli avesser fatto dire i fratelli di Lelio Soccino. Vedi <span class="smcap">De Porta, P. II</span>,
pag. 392.
</p>

<p>
<a id="note261" href="#tag261">261.</a> In altra lettera spiega che costui era Pietro da Casalmaggiore. <i>Mus. Helv.</i>,
Parte <span class="scp">XIX</span>, pag. 489.
</p>

<p>
<a id="note262" href="#tag262">262.</a> Diamone un saggio:
</p>

<div class="poem">
<p class="i4"><i>Remissionem peccatorum,</i></p>
<p><i>Credo etiam, certusque cano, intrepidusque repono</i></p>
<p><i>Unius haud aliis quam Christi sanguine sacris</i></p>
<p><i>Placatum semel, afflictis mortalibus ipsum</i></p>
<p><i>Condonasse Deum peccatum quidquid ubique est,</i></p>
<p><i>Christigenas ut nulla usquam fortuna moretur</i></p>
<p><i>Durior, aut trepidas tortura piacula mentes</i></p>
<p><i>Usque adeo adscribi magnum est in pignora summi</i></p>
<p><i>Chara patris, Christi auspiciis, nil tale merentes</i></p>
<p class="i4"><i>Carnis resurrectionem.</i></p>
<p><i>Quin fateor ventura olim nova secula, quando</i></p>
<p><i>His vetus indomitis ardescet in ignibus orbis</i></p>
<p><i>Cunctorum in pœnas et tristia fata malorum.</i></p>
<p><i>Tum vero sanctorum hominum clarissima moles</i></p>
<p><i>Carnis in æthereum mutabitur altera sortem,</i></p>
<p><i>Cognatæque illis terrenæ ab origine labes</i></p>
<p><i>Seu functi repetant vitam, seu forte supersint,</i></p>
<p><i>Cunctarum omnipotens rerum quid non queat auctor.</i></p>
</div>

<p>
<a id="note263" href="#tag263">263.</a> Del Castalion savojardo, l'opera principale è la traduzione latina e francese della
santa scrittura. Calvino l'ebbe amico, poi l'ingiuriò per le sue idee sulla predestinazione,
e per aver disapprovato la punizione degli eretici.
</p>

<p>
<a id="note264" href="#tag264">264.</a> Il De Porta reca questa lettera per tutta lode del Mainardi, <i>veridicum et liberalem</i>.
</p>

<p>
<a id="note265" href="#tag265">265.</a> Abbiamo questo curioso decreto:
</p>

<p>
«Per ordine del reverendissimo Federico Corner vescovo di Bergamo, e dei reverendi
Aurelio Odasio de' predicatori, inquisitore della città e distretto di Bergamo, s'intimi
ai magnifici cavalieri Gerolamo e M. Antonio fratelli del N. S. Antonio di Grumello,
e alla M. signora Medea loro madre, che, tre giorni dopo fatta questa intimazione, sotto
pena di scomunica e di cinquecento zecchini da togliere a chi di loro disobbedisca, e
applicarsi alla fabbrica del Sant'Uffizio, debbano licenziare dalle case loro il sig. Ercole
Salis, che da alquanti giorni dimora nella loro casa; e ciò per urgenti ragioni ecc.
</p>

<p>
Bergamo, dal palazzo vescovile, 18 aprile 1572».
</p>

<p>
<a id="note266" href="#tag266">266.</a> Fra altro erasi stampato Mestrezat <i>Sur la communion de Jésus Christ dans la
Sainte-Cène</i>, tradotto da Vincenzo Parravicini di Como.
</p>

<p>
<a id="note267" href="#tag267">267.</a> È nell'archivio arcivescovile di Milano una lettera del curato di Morbegno, Pietro
Carati, del 3 ottobre 1571 al cardinale Borromeo, dove gli dice che, «mentre vi sta
un predicator luterano per li fuorusciti forestieri, che pur son pochi», egli è da dodici
anni parroco di Morbegno, e vi si tenne sempre: ma ora teme non poter più durarvi,
attesa la gran carestia che domina, per la quale non ha abbastanza onde vivere e soccorrere
i tanti poveri che vengono alla sua porta. Pertanto lo supplica d'ottenergli di
cavar dallo Stato alquante some di formento senza pagar le tratte.
</p>

<p>
<a id="note268" href="#tag268">268.</a> Nel 1584 Gregorio XIII raccomandava caldissimamente ai Cantoni cattolici le cose
di Valtellina. <i>Accepimus conari catholicæ ecclesiæ hostes Sondrii hæreticorum scholas
et collegia constituere, jamque hac de causa legatos misisse. Obsistite, rogamus, tanto
studio quantum virtus pollicetur, quantumque Christi causa exposcit: nihil audebunt,
vobis invitis, moliri; vos vero ad eam laudem, quam in valle Mesolcina retulistis,
hanc quoque maximam adjicietis. Tota denique Valle Tellina, Clavenna, cœterisque
locis quibus potestis, catholicæ religionis catholicorumque hominum causam suscipite,
etc.</i> 28 aprile: e di nuovo ai 29 novembre. <span class="smcap">Ap. Theiner.</span>
</p>

<p>
<a id="note269" href="#tag269">269.</a> Vedasi la costui lettera 21 aprile 1550, e <span class="smcap">Gosselino</span>, <i>Vita del Gonzaga</i>, f. 62.
</p>

<p>
<a id="note270" href="#tag270">270.</a>
</p>

<p class="indr">
Di Milano, 24 maggio 1584.
</p>

<p>
«In materia dei negozj Grigioni scrivo assai pienamente al signor cardinale Savello.
La lettera al solito le viene aperta, per informazione di lei; ma oltre ad essa, vi sono
alcuni particolari, ch'ella avrà qui allegati per poscritto, pur nella medesima materia,
ed ora gliene dirò d'un altro moto più secreto di tutti, il quale sebbene è stato conferito
meco da questo governatore confidentemente e con ogni secretezza, niente di meno
ho giudicato bene scriverlo a vossignoria solamente, acciocchè ella lo faccia sapere a
nostro signore, e non ad altri, come per avviso. Sappia adunque che i popoli cattolici
di Valtellina, afflitti ed oppressi nelle cose della religione cattolica dal governo e dominio
de' signori Grigioni, l'anno passato fecero ricorso a' ministri regj qui in Milano
per esser ajutati ad uscir di tanti travagli, e per poter vivere cattolicamente, come si
conviene, senza gl'impedimenti che hanno sentito e sentono negli ajuti spirituali. E per
far questo non dimandavano se non il soccorso di quattrocento fanti per pochi giorni,
li quali dicono esser abbastanza per levarsi in un tratto da quella ubbidienza, e serrare
i passi a' Grigioni che volessero passar di qua de' monti: mostrando aver modo assai
facile per mantenersi poi colla gente della Valle. Scrissero questi ministri al re; ed
egli ora ha risposto che si dia loro l'ajuto che dimandano, ed ogni altro per ajutarli
nelle cose della religione cattolica in quei paesi dove ci sia questo interesse. Fuori di
questo rispetto, non si moverebbe per modo alcuno. Ora avutasi questa risposta, i ministri
suddetti hanno soprasseduto fin adesso per veder l'esito del negozio della Lega,
il quale ora che è svanito, vedo che andranno pensando se lor possa riuscire questo:
il che quando fosse, ho speranza in Dio che in pochi anni si farà tanto frutto in quella
valle e paesi tutti di qua da' monti, che si smorberà quasi quella peste eretica. Ma
quando anco non riuscisse, vedranno i Grigioni da questa commozione che in ogni modo
que' popoli non potranno durare in quello stato; e stando in continuo dubbio di trattati
simili, per non darne loro più occasione, si risolveranno alla fine di permetter loro
la libertà che dimandano. Nel qual caso ultimo che, risentitisi i popoli suddetti, con
le armi in mano, se pure questa libertà per la quale si moverebbono, non seguisse, e
le cose fossero in rumore e rivolta, V. S. sappia che l'ambasciatore di Francia, che è
negli Svizzeri, ha sopraintendenza di tutti i negozj del suo re ne' paesi de' Grigioni, e
con esso ho fatto diversi ufficj per l'ajuto spirituale di detti popoli sudditi; ed egli mi si
ha mostrato animatissimo di ajutar le cose cattoliche, e specialmente il loro giusto desiderio.
E però crederei in quel caso, con l'opera di detto ambasciatore che entrerebbe
come mezzano fra i signori ed i sudditi, ed anco con l'intrinsechezza ch'io ho con li
Cantoni cattolici degli Svizzeri, che si farebbero intendere per la protezione di essi
sudditi, con procurare la libertà suddetta, e trattare e conchiudere fra loro la concordia,
anco con molto vantaggio per la religione cattolica. Quando all'incontro la cosa riesca
con pace e quiete, mi dà l'animo di ottener dal re che si contentasse di restituire quei
paesi a' Grigioni, con condizioni molto gagliarde per la fede nostra; poichè egli ha dato
risoluzione a' suoi ministri di non volersi ingerire in simil negozio, se non quanto che
tocca alla religione cattolica. In questa materia io non m'impaccio in modo alcuno, e
mi riguardo tanto maggiormente dal non cercarne altro, quanto che penso che ora vi
si attenderà, ed io non tengo per ajutare quei popoli altra via che la spirituale. Di qua
fo fare generali e particolari orazioni a Dio signor nostro, acciocchè se n'abbia buon
successo, a gloria del suo santo nome; ma non si palesa perciò la qualità del negozio.
Così desidero che V. S. faccia costì, raccomandandolo molto ai religiosi e ad altri, e facendolo
anco raccomandare da' predicatori, ma copertamente.
</p>

<p>
«Io poi coll'occasione che ho da far qualche frutto ne' paesi degli Svizzeri, come
della visita di Locarno, che n'è bisognoso molto, e mi se ne fa istanza, ed in altri luoghi
anco di là da' monti, come della consecrazione della nuova chiesa de' Cappuccini del
colonnello Lussi, sì per mantenere vivo il buon desiderio di detti popoli sudditi, e sì
per mantenere l'opinione che hanno avuto fin ora di me, ch'io vada, come in effetto
vo, solamente per il loro bene spirituale, come anco per esser più vicino e presto a
ogni rumore che succedesse di armi, anderò trattenendomi in quei contorni, dove avrò
anco occasione di trattar col suddetto ambasciatore di Francia presenzialmente, acciocchè
si ottenga questa libertà cattolica in quelle valli, o per la via già indirizzata con
lui, per la quale si farà anco ogni diligenza opportuna, massimamente che il nuncio di
nostro signore in Francia mi avvisa che il re gliene manderebbe commissione, per
l'istanza ch'egli ne ha fatto, di commissione di sua santità; ovvero non essendo successo
quest'ultimo negozio, ed essendo già suscitati i tumulti, si rimedii per via d'accordo,
come ho già detto».
</p>

<p>
<a id="note271" href="#tag271">271.</a> <span class="smcap">Sprecher</span> <i>Pallas</i>, lib. <span class="scp">VI</span>, p. 177. <span class="smcap">Bucellini</span>, <i>Rhætia Christ</i>. Nell'archivio diplomatico
di Firenze, carteggio di Milano, trovai lettera del cav. Modesti, che ai 9 luglio
1590 scriveva in cifra:
</p>

<p>
«Queste parole mi fecero ricordare di quel che, già sei anni sono, quando io venni
qua, intervenne ad un infelice gentiluomo mercante milanese, al quale fu dato carico
e denari secretamente, senza passar mai per scrittura, acciocchè assoldasse tanta gente
che bastasse a impadronirsi della Valtellina; e non avendo potuto avere effetto il trattato,
i Grigioni saltarono su a dolersi, e questo pover uomo, dopo lunghi sbattimenti
fu mandato in galera. E mi ricordo che vidi una mattina sua moglie con alcuni suoi
piccoli figliuoli gettarsi ai piedi del duca di Terranova, governatore di Milano, e domandare
per sè e per li minori misericordia, e che s. e. la ributtò quasi con il piede,
e le disse che non era stata poca la mercede che al marito egli avea fatto, poichè non
l'avea fatto morire: ed è più chiaro che non è il solo che da lui fu eletto a quella impresa
e per quello effetto datogli denaro».
</p>

<p>
E il 27 marzo 1591, raccomanda alla granduchessa «una figliolina di Rinaldo Tettone,
banchiere di questa città, che pe' suoi negozj andò a traverso, e fu necessitato
assentarsi, e lasciò la moglie qui con alquanti piccoli figliuoli. In questa sua tenera età
balla tutti i balli, suona onestamente di liuto e di clavicordo singularmente, canta di
musica, e intavola ella medesima i madrigali, e scrive ragionevolmente».
</p>

<p>
<a id="note272" href="#tag272">272.</a> <i>Disput. Tiran.</i>, pag. 75.
</p>

<p>
<a id="note273" href="#tag273">273.</a> <span class="smcap">Ripamonti</span>, <i>Hist. Mediol.</i>; <span class="smcap">Ballarino</span>, <i>Felici successi de' Cattolici in Valtellina</i>.
</p>

<p>
«Papa Gregorio III, mosso da compassione e zelo, coll'interposizione del cardinal
san Carlo, nell'anno 1581 persuaso a Carlo di Terranova di sorprendere la Valtellina, e
per verità seguiva se in quel mentre non moriva il detto cardinale». <i>Manuscritto nell'archivio
vescovile di Como.</i>
</p>

<p>
<a id="note274" href="#tag274">274.</a> Wir Gemeiner Dreyen Pünden ecc.
</p>

<p>
«Noi delle eccelse tre Leghe commissarj e consoli, congregati a Davos, d'ordine
e comando de' nostri signori e superiori delle Comunità, facciam noto che sono comparsi
avanti il nostro consiglio li nostri cari confederati reverendi signori Giorgio Latzino
e l'ecc. signor don Andrea Ruinelli, li quali ci hanno proposto qualmente, già
molti anni sono, nella riformazione della nostra chiesa fu da noi nelle pubbliche Diete
ordinato a tutti li predicanti del nostro dominio e giurisdizione di Valtellina e contado
di Chiavenna, quaranta scudi; de' quali sinora bisognavano contentarsi. Ma stante la
presente continua carestia, ci supplicano, in compenso della loro fatica e fedel servitù
di accrescergli il loro annuo salario, per poter più agiatamente campare.
</p>

<p>
«Avendo dunque considerata e ponderata detta causa, affinchè il servizio non sia
impedito, e che li ministri siano tanto meno gravati di spese e vitto quotidiano,
</p>

<p>
«Ordiniamo e comandiamo che a tutti i predicatori di Valtellina e contado di Chiavenna
(benchè ne fosse uno o più per Comune) sia per il loro annuo stipendio pagato
senz'altra condizione scudi cinquanta, sino ad altro ordine de' superiori;
</p>

<p>
«Comandando perciò a tutti i nostri officiali di Valtellina e contado di Chiavenna
presenti e futuri, che paghino a tutti li predicanti di dette nostre provincie il sopranominato
salario di cinquanta scudi, o dei beni di chiesa o delle Comunità, ad arbitrio
e beneplacito de' superiori, sotto pena della disgrazia a qualunque a questo nostro ordine,
contrafarà.
</p>

<p>
«In fede di ciò abbiamo la presente nostra sentenza in più copie pubblicata e suggellata
col sigillo delle Dieci Dritture.
</p>

<p class="indl">
«Datum Davos, li 22 ottobre 1588.
</p>

<p class="indr">
   <span style="margin-right: 1em"><span class="smcap">Paolo Bül</span></span><br />
Notajo in Davos.
</p>

<p>
<a id="note275" href="#tag275">275.</a> Vedi <span class="smcap">De Porta</span>, vol. <span class="scp">II</span>. Anche l'arciprete Schenardi di Morbegno, in uno scritto
latino sul <i>propagare la fede cattolica nella Rezia</i>, suggeriva che, quando i ministri
eretici, ogni ottava del <i>Corpus Domini</i>, venivano a celebrare i loro conciliaboli, nel ritorno
fossero côlti in imboscata a Bocca d'Adda, e mandati a Roma.
</p>

<p>
Al 23 giugno del 1568, il residente del granduca di Toscana a Milano scrive a
questo:
</p>

<p>
«Ha da sapere V. E. che in Oltolina et altre terre de' Grigioni era un predicante
luterano scelleratissimo, che già fu frate mendicante dell'ordine de' Minori. Il quale per
le sue male qualità fu condannato al fuoco, sendosi egli ritirato a predicare ne' Luterani.
Il quale era avvisata sua santità che incognito veniva in questo Stato, e in tutta
Lombardia a fare diversi mali ufficj, per il che ella ha procurato, per quello che intendo,
che si facesse ogni esatta diligenza, come s'è fatto dall'Inquisitore per porlo prigione,
sendo egli stato condotto ai confini di questo Stato, e dicono li nostri, dieci passi nella
giurisdizione dello Stato, dove è stato preso. Il che inteso da' Grigioni, che pretendono
la captura si è fatta sopra la loro giurisdizione, dopo alcune diligenze che dicono aver
fatte con S. E. e l'Inquisitore, non vedendo seguir la liberazione di detto frate, si ha
avviso ch'hanno fatto porre prigioni molti frati che si trovano in un monastero d'Oltolina,
sotto il loro dominio, pubblicando che il medesimo che patirà il detto suo predicatore,
lo faranno patire a loro, et oltra di ciò hanno protestato in iscritto a' confini
e con li Svizzeri loro confederati, d'ogni danno che perciò potesse seguire».
</p>

<p>
Questo raccolgo dall'Archivio diplomatico di Firenze: dal quale ho pure un aneddoto
intorno al famoso santuario di Einsidlen, appartenente ai Grigioni. Gedeone
Strucker, il 27 settembre 1614, così scriveva al granduca:
</p>

<p>
«Essendo io partito li 24 di settembre di Santa Maria d'Hermitte (<i>Einsiedelen</i>),
due giorni appresso havendo un bredicatore bredicato secundo il solito, è stato un burghese
di Zurichio presente, mentre che il ditto bredicatore attendeva alla sua bredicatione,
quel Zurichese dette una mentida con alta voce. Subito fu il preso dela guardia
et fatto brigione, et il popolo se dubitorno ch'el saria truncato la testa, o per il mancho
fenduta la lingua, ma la giustitia è statto misericordioso, et hanno sentenziato che alla
dominica prossimo dele 28 di settember egli debeno menar alla hora della bredica
sopra il pergamo, et redire la mentita data, et ch'el habia parlato falsamente, come
un tristo mentitor, et dimandar perdono al bredicatore et alla giustizia et a tutti cattolici
auditori quali sono stati presente. Quando fa bel tempo, se bredica sopra una
bela campagnia, avante una capela, et circondato con la guardia, et compagnato nel
tempio della dita guardia, et recompagniato con torggie, et singulare reputatione, circa
lontano dal tempio una buona tyrata d'argebuso». <i>Arch. dipl. di Firenze.</i>
</p>

<p>
<a id="note276" href="#tag276">276.</a> Quando il Fuentes minacciava i confini nel 1606, Ercole Salis ambasciadore presso
la signoria veneta, eccitava questa a sostener i Grigioni nell'impedire questa pericolosa
congiunzione di Stati. Il doge rispose, dolendosi delle molestie tante recate dal Fuentes,
e che il senato riposava nella prudenza de' Valtellinesi, «volendo credere che in quel
paese dove si lascia che ognuno viva nella vocazione che Dio lo ispira, non debbano li
pretesti di religione far quegli effetti che il Fuentes desidera». Il senato, allora in subuglio
per l'interdetto, decretò ai Grigioni tremila ducati il mese.
</p>

<p>
<a id="note277" href="#tag277">277.</a> Vedi il patto stipulato nel 1587, rinnovato nel 1604, fra i Cantoni svizzeri e Filippo
II per assicurare la religione cattolica nelle terre già comasche, <i>ap.</i> <span class="smcap">Lunig</span>, <i>Cod.
dipl. ital.</i> <span class="scp">I</span>, p. <span class="scp">I</span>, sect. 2.
</p>

<p>
<a id="note278" href="#tag278">278.</a> L'arciprete Rosca lasciò scritto: «Li principali della comunità di Sondrio erano
la maggior parte eretici. Triasso, Ponchiera, Piazza, Colda, Cagnoletti, Arquino, Riatti,
Marzi, Gualzi, Colombera, Sandrini, Pradella, Triangia, Ligari, Majoni, Bassola erano
tutti cattolici. Sondrio, Ronchi, Gualtieri, Aschieri, Prati, Mossini e Moroni sono misti,
e però si servono di due ministri, i quali tendono in Sondrio e nella contrada de' Mossini».
I Marlianici erano i principali calvinisti.
</p>

<p>
<a id="note279" href="#tag279">279.</a> Il sig. C. J. Kind (<i>Die Reformation in den Bistümern Chur und Como</i>) mi
imputa di aver detto ma non provato che il re d'Inghilterra desse denari per sostenere
gli eretici in Valtellina. Oltre esser la cosa verisimile, leggo nella lettera di Pietro Paolo
Vergerio, 8 marzo 1551, al Gualterio: «Dite al Bullingero che l'ambasciadore del serenissimo
re d'Inghilterra, che è in Augusta, mi ha scritto di sapere che sua maestà mi
vuol dare qualche ajuto onde io possa continuare a far la guerra al diavolo».
</p>

<p>
Delle cose di Valtellina si occupa spesso il carteggio fra il cardinale Borghese,
ministro di Stato a Roma, e il Bentivoglio nunzio a Parigi. Nominatamente il 20 luglio
1618 quegli ripeteva come bisognasse esortar i Cantoni cattolici e la Francia a proteggere
i vescovi di Sion e di Coira, confinanti coll'Italia e molto molestati: e massime
dacchè i Grigioni aveano eretto un loro collegio a Sondrio, «il che è cosa pestifera non
solamente a quella valle, ma all'altre vicine del bergamasco e bresciano, e per conseguenza
all'Italia».
</p>

<p>
<a id="note280" href="#tag280">280.</a> Scrisse la vita del Rusca Giambattista Bajacca. Frà Riccardo da Rusconera di
Locarno ne stampò il martirio nel 1620 ad Ingolstad; qualificata per libro infame dal
De Porta, il quale non ha contumelie bastanti contro il Rusca, e reca certi versi di uno
di Norimberga, ove è messo a fascio con Ravaillac, Ridicovio, Girard, Clement, Lopez
ed altri
</p>

<div class="poem">
<p class="i6"><i>quos secta, propago</i></p>
<p><i>Cocyti, cœlo perfricta fronte sacravit</i></p>
<p><i>Martyres, heu reguum cultris qui viscera ledunt, etc.</i></p>
</div>

<p>
Ne fece un poema (<i>il Parlamento</i>, Como, Arcione, 1610) Cesare Grassi comasco, che
in un altro rozzo poema (<i>Il popolo pentito</i> ib. Frova 1639) descrive i mali del suo tempo.
</p>

<p>
<a id="note281" href="#tag281">281.</a> Così un libro intitolato «Vera narratione del massacro fatto dai papisti rebelli
nella maggior parte della Valtellina, messa in luce per la necessaria informatione et
ammonitione a tutti i Stati liberi, e per esemplo a tutti i veri cristiani di perseverare
nella pura professione del santo evangelio. Beati coloro che sono perseguitati per cagione
di giustizia, perciocchè di essi è il regno de' cieli».
</p>

<p>
<a id="note282" href="#tag282">282.</a> <span class="smcap">De Porta</span> II, 483.
</p>

<p>
<a id="note283" href="#tag283">283.</a> «Fu fatta una congiura da' predicanti et Grigioni, la quale s'esibisce separatamente
alla M. V., nella quale fu risoluto d'ammazzare il clero et nobili della valle... col
giorno et hora ne' quali doveva il tutto essere eseguito».
</p>

<p>
<a id="note284" href="#tag284">284.</a> Che i banditi Grigioni avessero intelligenze anche col governator di Milano non
ne lasciano dubbio i carteggi dei granduchi di Toscana, dove sono divisate tutte le pratiche
dei Planta, del Zambra, di Cristoforo Carcano e del prevosto della Scala, che a Milano
era centro e anima di tutti quei maneggi. Un Beroldinger, che in Isvizzera facea
gli affari de' granduchi, scriveva il 17 dicembre 1619:
</p>

<p>
«Nelli Grisoni le cose sono ancora irresolute, però con più avantaggio delli Luterani
che de' Cattolici. Tuttavia si tratta una sollevazione per servizio delli Cattolici, e
potendosi quella effettuare, portaria non poco giovamento alla nostra fede. Tuttavia le
pratiche per la parte de' Veneziani sono tanto grandi, che ci priva della speranza di
qualche buon fine. Con tuttociò dovemo sperare ch'Iddio non abbandonerà li suoi».
</p>

<p>
E nel carteggio di Milano, riferendosi le informazioni avute, si trova al 3 giugno
1620:
</p>

<p>
«In Svizzera sempre si è mandato soldati alla sfilata, essendone partiti di qua fin
ad ora 900, e sebbene questo negozio sia trattato con grandissima segretezza, si scoprì
in ogni modo che tutto si fa per ajutar certi banditi grigioni i quali, risoluti di tornar
ne' loro paesi, tentano ogni strada perchè li riesca. E tanto che hanno determinato,
per un lungo cammino che fanno, di entrare nell'Egnadina Alta e poi nella Val Tellina,
per impadronirsi di quella valle, che, quando li sortisca, sarà di grandissimo utile
a' Spagnuoli, che senza apparire a niuno, otterranno il loro intento d'esser padroni
della Val Tellina, che per la qualità del sito e pel transito comodissimo nel Tirolo, sarebbe
cosa di grandissima conseguenza».
</p>

<p>
Al 24. «A ogni punto si aspetta di sentire quel che haveranno fatto i Banditi grigioni
ne' loro paesi, sentendosi che alli 25 si haveva a dar dentro, e che tutti i soldati
mandati di qua per questo effetto erano lesti per muoversi dove gli fussi stato comandato...»
</p>

<p>
Al 30 giugno, negli avvisi di Svizzera c'è: «Sono passati a questi giorni alquanti
carichi di denari, che da Milano mandano in Germania, sebbene i banditi hanno pubblicato
che devono servire contro a' Grigioni».
</p>

<p>
Al 1 luglio. «In Grigioni si doveano effettuare i tentativi de' banditi il giorno di san
Giovanni, ma perchè le genti del serenissimo Leopoldo (l'arciduca?) non potettero esser
all'ordine per quel tempo, per questo si è differita l'esecuzione tutto il mese di giugno
passato. E mi ha detto il signor duca di Feria che adesso aspetta avviso del seguito a
ogni punto, e spera che s'abbia a sentire qualche bel colpo per l'estirpazione degli
eretici di questi paesi. Mi soggiunse che, avendo fatta istanza al papa per semplice
consiglio, come si dovesse incamminar il negozio, che non ha mai potuto haver risposta,
e se ne dolse gagliardamente».
</p>

<p>
Al 8 luglio. «I maneggi trattati dai banditi grigioni per entrare nell'Engaddina bassa
non sono riusciti, per essere stati scoperti, et avvertiti i lor nemici... Non si resta però
di fare ogni diligenza per ajutar quelle pratiche. Jersera incassarono cento colli di polvere,
archibusi et moschetti, si dice per mandarli in quei paesi».
</p>

<p>
<a id="note285" href="#tag285">285.</a> <span class="smcap">De Burgo</span>, p. 9: cioè da 50,000 franchi.
</p>

<p>
<a id="note286" href="#tag286">286.</a> <span class="smcap">Lavizzari</span>, p. 159.
</p>

<p>
<a id="note287" href="#tag287">287.</a> <span class="smcap">Sprecher</span>, <i>Hist. motuum</i> ecc.
</p>

<p>
<a id="note288" href="#tag288">288.</a> <span class="smcap">De Burgo</span>, 64.
</p>

<p>
<a id="note289" href="#tag289">289.</a> «Che fu il 19 luglio 1620, giorno veramente fausto, et per tanta felicità degno
d'essere annoverato tra gli più celebri dell'anno con solenni processioni» <span class="smcap">Ballarini</span>,
<i>Felici Progressi</i> etc, p. 10.
</p>

<p>
«Como tanti Macabei confidati nel divino ajuto assalirono gli eretici... La qual
impresa quanto sia stata accetta a Dio l'ha testificato con diversi miracoli ecc.». <i>Relazione
manuscritta</i>.
</p>

<p>
«Il che successe con tanta facilità et felicità, che ben si vide la mano di Dio assistente
ad opera tanto santa; poichè in tutta la valle non si mossero più di cento persone,
sebbene ci fu il consenso di tutti gli altri, et nondimeno ammazzarono tanto numero
di heretici et ufficiali Grigioni». <i>Supplica al re cattolico</i>.
</p>

<p>
«Di Teglio il fatto glorioso sgombra l'oscurità dell'eresia, abbellisce il cristianesimo,
empie di gioja il mio cuore e d'altri fedeli, e tutte le lingue si debbono snodare
per celebrarlo d'opera sì sublime ed alta, conveniente alla sublimità ed altezza ove
siede». <i>Il Rusco o descrizione del contado</i> ecc.
</p>

<p>
L'Alberti però nelle Antichità di Bormio dice <i>Fortissimum consilium quod vos ad
salutaria arma capienda compulit, et Grisonum hereticorurn jugum excutere suasit
faveat exercituum Deus pietati et fortitudini vestræ. Gregorio XV, breve del 9 marzo
1623</i>. Ed il <i>Quadrio, Della Rezia Cisalpina, Diss.</i> <span class="scp">IV</span>. «Parve che il cielo stesso
dichiarar si volesse a favore del loro disegno, poichè, dove tutta la notte caduta era
abbondevole pioggia.. si mostrò il cielo all'apparir dell'alba terso affatto d'ogni nube
e sereno». Esso Quadrio vorrebbe contro il vero insinuare che si aveva riguardo alle
donne come <i>cose mobili per natura</i>: che a Teglio otto donne e tre fanciulli rimasero
per <i>accidente</i> sacrificati, ecc.: ma non era egualmente un assassinio e su queste e su
gli uomini? che «da' prudenti fu lodata la rivolta, non già il modo».
</p>

<p>
Al fine del vol. <span class="scp">III</span> degli <i>Atti e monumenti della Chiesa Gallicana</i>, 1631, in-fol. è
inserita una <i>Storia delle stragi di Valtellina</i> di Abbot arcivescovo di Cantorbery, ma non
è che la traduzione dell'opuscolo tedesco di Gaspare Waser, illustre teologo zuricano,
riprodotto nella Biblioteca dell'Höttinger, e tradotto subito in italiano, in francese, in inglese.
Egli dà a minuto le particolarità della strage, e per esso tutti gli uccisi sono martiri,
de' quali racconta il coraggio, la costanza, i detti pietosi, alla guisa de' martirologi. Va
con esagerazione opposta il libro <i>Kelchkrieg, koder urzer und wahrhaftiger Bericht
des Kelchkriegs so ron den calvinischen Pundtneren, und Zwinglischen, Zürcheren
und Berneren in Veltlin vollbracht worden</i>, 1620. Altorf: e l'anno stesso a Milano in
italiano.
</p>

<p>
Una relazione contemporanea che ho trovata nell'Archivio generale di Firenze,
dice tra le altre cose: «Nel mentre che si sono assicurati li posti et passi, li soldati
paesani et massime li contadini sono andati alla caccia dei fuggiti heretici, et havendo
trovata la maggior parte, gli hanno ammazzati tutti, specialmente d'una villa chiamata de
Mossini sopra Sondrio, lavandosi le mani nel sangue loro, et hanno preso molti predicanti,
alcuni de' quali tengono vivi per cavare da essi la verità della macchinazione et
trattato di ammazzare li cattolici, et estirpare la fede Cattolica, poi li tratteranno come
meritano.
</p>

<p>
«Il numero de' morti heretici sarà da 500, ma non può dirsi preciso perchè se
n'ammazzano ogni giorno, trovati nelle caverne. Altri sono fuggiti oltre a monti, altri
nel Venetiano.
</p>

<p>
«Non si lascia di dire che, tra li morti di Tirano vi era uno grisone come gigante,
che giaceva in terra con moltissime ferite, et perchè doppo quattr'hore et più parve
che movesse il capo, un figlioletto cattolico de cinque anni andò a dargli con una mazzetta
sopra il capo dicendo, <i>Quel traditore lùtero non vuole anco morire</i>.
</p>

<p>
«Già s'è accettato il calendario gregoriano et introdotte le feste alla romana, et
per stabilire meglio la fede cattolica s'addimandano predicatori, massime capuccini,
amatissimi, a' quali si faranno due monasteri almeno, cessata la furia de' presenti moti,
sperandosi nella misericordia divina che aggiusterà la causa sua, et nella pietà della
maestà cattolica, che accetterà nella protettione sua quei popoli devotissimi suoi, et
membri si può dire del Stato di Milano come diocesani di Como».
</p>

<p>
Tra i libri proibiti figura il <i>Memoriale alla santità di nostro signore papa Gregorio
XV, il clero e cattolici di Valtellina</i>, come pure la <i>Vera narratione del massacro
degli Evangelici fatto dai Papisti ribelli nella maggior parte della Valtellina</i>.
</p>

<p>
<a id="note290" href="#tag290">290.</a> Informazione de' Bormiesi nel 1636.
</p>

<p>
<a id="note291" href="#tag291">291.</a> 4 agosto. «S'intende che un nervo di Grigioni eretici con la scorta di ducento
Olandesi, di quelli licenziati dalla Repubblica Veneta, siano entrati in Valtellina dalla parte
di Chiavenna... nel medesimo tempo si ebbe nuova che da' Grigioni eretici erano state
affondate due barche piene di soldati cattolici, de' quali nessuno s'era salvato. All'arrivo
di questi avvisi si turbò assaissimo il signor duca di Feria, vedendo che si correva
pericolo di perder l'acquistato; e trovandosi impegnato a difendere la Valtellina, gli
dispiaceva che si aveva a venire a maggior cimento. Però dicono che si dolse gagliardamente
con monsignor proposto della Scala, dicendogli che gli avea figurati i successi
facilissimi e senza pericolo nessuno di accender fuoco in Italia, e che ora apparisce il
contrario, sentendosi che tutte quelle montagne sono in moto, con fermo proposito di
voler ricuperare il perduto.
</p>

<p>
Poco lontano dal forte di Fuentes furono fatti prigioni tre predicanti, i quali sono
stati condotti a Milano, e si trovano in custodia del Sant'Offizio. Fra questi vi è una
monaca vicentina, che già 15 anni sono fuggì di Vicenza» (<i>Carteggio di Milano, nell'Archivio
generale di Firenze</i>).
</p>

<p>
<a id="note292" href="#tag292">292.</a> Allora fu pubblicata un'altra delle pasquinate che dicemmo desunte da testi
scritturali.
</p>

<ul>
<li>Re di Francia —        <i>Ite, et reddite quæ sunt Cæsaris Cæsari                        etc.</i></li>
<li>Marchese di Cœvre — <i>Bonum est nos hic esse, faciamus tria  tabernacula.</i></li>
<li>Venezia —             <i>Attollite portas, principes, vestras,  et elevamini portæ æternales.</i></li>
<li>Valtellini —           <i>Circumdederunt nos dolores mortis.</i></li>
<li>Grigioni —             <i>Erit fletus magnus et stridor gentium.</i></li>
<li>Marchese di Bagno —    <i>Et ego per aliam viam revertar in regionem meam.</i></li>
<li>Papa —                 <i>Ego dormio, sed cor meum vigilat.</i></li>
<li>Duca di Savoja —       <i>Qua hora non putatis veniam.</i></li>
<li>Repubbl. di Genova —   <i>Veni et noli tardare.</i></li>
<li>Re di Spagna —         <i>Omnia quæcumque volui feci.</i></li>
<li>Signori di Valtellina — <i>Ecce relinquimus omnia et secuti sumus te.</i></li>
<li>Duca di Feria —        <i>Adjuva me, Domine, ponam inimicos tuos  scabellum pedum tuorum.</i></li>
<li>Stato di Milano —      <i>Non habemus regem nisi infantem.</i></li>
<li>Arciduca Leopoldo —    <i>Quæsivi et non inveni.</i></li>
<li>Imperatore —           <i>Os habent et non loquentur, manus etc.</i></li>
<li>Duca di Parma —        <i>Doce me facere voluntatem tuam.</i></li>
<li>Duca di Modena —       <i>Quotidie vobiscum sum.</i></li>
<li>Duca di Mantova —     <i>In pace amaritudo mea amarissima.</i></li>
<li>Duca di Lucca —        <i>Clausa est janua.</i></li>
<li>Duca di Urbino —       <i>Dereliquit me virtus mea et lumen oculorum meorum.</i></li>
<li>Granduca —             <i>Pulsate et aperietur vobis.</i></li>
</ul>

<p>
<a id="note293" href="#tag293">293.</a> Rimasero da cinquecento arciducali: con loro cadde il beato Fedele da Sygmaringa
cappuccino, che il Lavizzari dice <i>odiatissimo prefetto di quelle missioni</i>, e che
è il protomartire della congregazione di Propaganda. Vedi <i>Istoria delle missioni de' frati
minori Cappuccini della provincia di Brescia nella Rezia dal 1621 al 1693</i>, pel <span class="smcap">P. F.
Clemente da Brescia</span>. Trento, Pavone 1702.
</p>

<p>
<a id="note294" href="#tag294">294.</a> Gli aggravj di questi sono espressi nel <i>Recueil vrai et sincère de partie des
mechancetez atroces et cruelles tirannies commises en la Valtelline après le massacre,
et demeurées impunisse, ensemble les transgressions des statuts, loix criminelles et civils,
voire mesmes des ordonnances et constitutions faites à Tiran depuis le dit temps
jusqu'à l'an 1626</i>. Vedi <i>la Valtelline, schediasma. Véritable et solide résponce aux calomnies,
et raisons desquelles les resbelles de la Valtelline, vrais et naturels sujets des
Grisons, pallient et desguisent leurs exécrables forfaits, voulans par une entreprise
imprudente et abominable persuader aux rois et potentats de prendre les armes pour
leur défence et protection</i>. Abbiamo nello stesso senso: «Antidoto contro le calunnie
de' Cappuccini, composto per li fedeli confessori della verità nelle leghe de' Grigioni. — Informatione
reale delle false apparizioni e miracoli della madonna di Tirano, di
san Carlo Borromeo, e del beato Alviggi».
</p>

<p>
<a id="note295" href="#tag295">295.</a> Quella donna, fatturata in un braccio di panno rosso, stette due mesi fitta nel
letto senza mangiare nè bere altro che qualche stilla d'acqua infusale per un dente
mancante. Eppure la vedevano affacciarsi alla finestra; ma come tosto s'accorgeva di
essere veduta, tornava al letto, ove immobile giaceva. Tardi guarì, <i>non obstanti i debiti
exorcismi</i>.
</p>

<p>
<a id="note296" href="#tag296">296.</a> <span class="smcap">Alberti</span>, <i>Antichità Bormiesi</i>, manuscritto.
</p>

<p>
<a id="note297" href="#tag297">297.</a> <i>Gentis inquietæ, et volentis inquietare cœteros.</i> Hist. Patria, p. 127.
</p>

<p>
<a id="note298" href="#tag298">298.</a> Nel 1790 erano dieci famiglie di protestanti in Tirano, due in Bianzone, due in
Teglio, una a Castione Inferiore, una a Cajolo, sessantacinque nel contado di Chiavenna.
Giacomo Picenino, ministro protestante a Coira, stampò l'Apologia della Riforma. Contro
di essa il padre maestro Gotti, professore di teologia a Bologna, scrisse <i>La vera Chiesa
di Cristo</i>, 3 volumi in-4º, che gli meritò la porpora.
</p>

<p>
<a id="note299" href="#tag299">299.</a> Fin a quest'ora appartennero alla diocesi di Como, siccome pure la maggior parte
del Canton Ticino. Adesso però vuolsi sottrarneli, confiscaronsi i beni che colà aveva
il vescovo di Como, e vorrebbesi incorporare le comunità di Poschiavo e Brusio alla
diocesi di Coira: al Canton Ticino mettere un vescovo proprio.
</p>

<p>
<a id="note300" href="#tag300">300.</a> <i>De fide</i>, lib. <span class="scp">II</span>, c. 16.
</p>

<p>
<a id="note301" href="#tag301">301.</a> Per quante buone ragioni e religiose e civili e umane il pontefice respingesse la
pace di Westfalia, l'ha dimostrato testè il dottor Döllinger, <i>Kirche und Kirchen</i>, cap. 2.
Si noti poi come un fatto generale che il protestare contro di essa non valea toglierle
efficacia, nè impacciarne l'attuazione.
</p>

<p>
<a id="note302" href="#tag302">302.</a> <span class="smcap">Ariosto.</span> Si sa che il primo ospedale vi fu fondato da cittadini di Amalfi, donde
nacquero gli Ordini religiosi militari. Nel 1355 Sofia di Filippo Arcangeli fiorentina
istituì l'ospedale del monte Sion, con chiesa, casa, chiostri. Alessandro III e Urbano
III fecero riporre sopra l'altare del santo sepolcro la iscrizione, che n'era stata
tolta, <i>præpotens Genuensium præsidium</i>. Roberto di Napoli e Sancia spesero milioni
per collocare monaci presso il santo sepolcro e il presepio. La cupola del santo sepolcro
fu eretta, poi più volte rinnovata per cura d'Italiani, e ultimamente nel 1720
per zelo del padre Antonio da Cuna toscano, che n'ebbe licenza dal gransignore
a patto che facesse restituire cencinquanta Musulmani, fatti schiavi da potenze cattoliche;
il che egli adempì. Giovanna di Napoli ricomprò il sepolcro di Maria Vergine
in val di Giosafat. L'altare di bronzo, meraviglia dell'arte, che sta sul calvario, fu
dono di Ferdinando De Medici nel 1588, e opera di frà Domenico Fortisiano del convento
di San Marco. Carlo Guarmani livornese scoperse testè Santa Maria Latina, antica
Chiesa degli Amalfitani, sepolta sotto le rovine.
</p>

<p>
Leibniz nel 1673 essendo a Roma, scrisse un poema dedicato <i>ad Alexandrum VIII ut
christianos ad bellum sacrum hortetur</i>, dove proponeva la spedizione d'Egitto, e vuolsi
che di là ne traesse l'idea Bonaparte.
</p>

<p>
Avendo noi ripetuto che Lutero dissuadeva dalla guerra contro i Musulmani, giustizia
vuole che accenniamo come Melantone vi esortava Carlo V, e soggiungeva: «Per cominciar
la guerra turca, bisogna ch'e' passi in Egitto con una flotta ben fornita, onde
forzar le armate turche ad abbandonare l'Europa. È serbato al nostro secolo di veder
questa eroica impresa, che, a parer mio, è divinamente preparata e che sarà il segnale
della decadenza dell'impero turco». <i>Corpus reformatorum</i>, edizione di Bretschneider,
t. <span class="scp">VII</span>, 683.
</p>

<p>
<a id="note303" href="#tag303">303.</a> Federico Morin, nel <i>Dictionnaire de phylosophie et de théologie scholastique</i>,
ch'è il più ampio ed erudito e insieme vigoroso trattato di questa scienza, mostra,
oserei dire esagera gl'immensi meriti de' filosofi del medioevo, e asserisce che la Riforma,
anzichè essere una riazione della libertà, repressa in quelli, contro l'autorità cui
si fosse data troppa prevalenza sopra i diritti della coscienza, fu invece il disastro della
libertà razionale, surrogandovi il fatalismo razionale. E lo prova da ciò, che la Riforma
imputava gli scolastici di sottomettere la teologia alla loro scienza, cioè di seguir piuttosto
i barlumi della ragione che la voce infallibile della fede: e negava all'uomo il libero
arbitrio, sostenuto invece apertamente dalla teologia.
</p>

<p>
<a id="note304" href="#tag304">304.</a> Il Lagomarsino, commentando le lettere del Pogiano (vol. <span class="scp">IV</span>, p. 335) dice: <i>Fuit
illa hominum ætate cum multorum ingens in Italia græcarum literarum studium, tum
egregia in italis hominibus græca interpretandi facultas.</i>
</p>

<p>
<a id="note305" href="#tag305">305.</a> <i>Qui quidem tali ingenio præditi, barbari certe non sunt. Non enim quos a
nobis montium excelsitas aut latitudo æquorum disjunxit, sed qua cum veræ religionis
cultu non peragravit humanitas et artium amor ingenuarum, ea certa et sola est
barbaries.</i> <span class="smcap">Sadoceti</span>, <i>Phædr.</i>, pag. 561.
</p>

<p>
<a id="note306" href="#tag306">306.</a> <span class="smcap">Ch. Villers</span>, <i>Essai sur l'espritt e l'influence de la Réforme</i>. Parigi 1806.
</p>

<p>
<a id="note307" href="#tag307">307.</a> «Un principio più ampio e assoluto venne espresso dal Machiavelli; il quale però
non sembra averne misurata appieno la grandezza, l'universalità, l'efficacia, poichè ne
fece uso in modo scarso e ristretto. Il qual pronunziato si è che, <i>a volere che una setta
o una repubblica viva lungamente, è necessario ritirarla spesso verso il suo principio.
Il che torna a dire che l'ideale progresso verso l'unità e la perfezione finale è un regresso
verso l'unità e perfezione primitiva</i>. Tal è la formola cristiana, che è la sola
vera. Noi dobbiamo pertanto risalire verso il medioevo, per ciò che spetta all'idea, perchè
il medioevo, ch'è essenzialmente ideale, è il principio, onde mosse la civiltà moderna....
Il medioevo fu barbaro e cristiano. La barbarie, che deriva dal predominio del senso, è
per se stessa un elemento negativo, e consiste nel difetto di coltura civile. Di costa a
questo difetto, ai mali, alle tenebre, alle calamità, che ne nascevano, pullulavano nella
età media i germogli di una civiltà meravigliosa, essenzialmente cristiana, e avvalorata
dalle sane reliquie dell'antica umanità e gentilezza. Ma questa pianta era giovine, e i
suoi fiori erano chiusi, o cominciavano appena a sbocciare: la stagione era piena e ricca
di speranze, propizia alla coltura, lieta di frutti primaticci e tenerelli, che promettevano
un maturo e abbondante ricolto.... Il progresso moderno dee essere <i>l'esplicazione
della civiltà potenziale, contenuta negl'istituti del medioevo</i>.... Non vi ha alcun rischio,
svolgendo i semi positivi e cristiani dell'età trascorsa, di dar nel barbaro; perchè in
tanto allora il mondo era barbaro in quanto i preziosi germi non erano esplicati. La
barbarie di quella età era tutta gentilesca; tramandata ai popoli cristiani, parte dal politeismo
greco-latino, parte e assai più, dalla fiera superstizione dei popoli boreali.... Ma
la società ecclesiastica, che vegliava fra le ruine colla sua mirabile struttura, e colla
forte unità, spense a poco a poco la violenza e l'anarchia feudale, coltivando, svolgendo
i rudimenti civili di autorità governatrice e di libertà nazionale; i quali ridotti quasi a
nulla, pur non erano morti, e sopravvivevano nei sovrani, e nei Comuni. Oggi non è
più duopo provare che i papi e i vescovi del medioevo, cioè la monarchia e l'aristocrazia
elettiva della Chiesa, creavano i popoli ed i re; e con essi le nazioni moderne: la cui
vita e il fiore dipendono dall'amichevole concordia del potere e della libertà, delle nazioni
e dei principi».
</p>

<p>
<span class="smcap">Gioberti</span>, <i>Introd. allo studio della filosofia</i>. Conciliarlo col riferito più sopra non è
impresa che ci torremmo.
</p>

<p>
<a id="note308" href="#tag308">308.</a> Il Sismondi nel famoso cap. 127 della storia delle <i>Repubbliche italiane</i> avea detto
che «la Chiesa sostituì lo studio de' Casisti a quello della filosofia morale». Il Manzoni
rispondeagli che le dottrine de' Casisti non vanno attribuite alla Chiesa, la quale non si
fa mallevadrice dell'opinione di privati, nè pretende che alcun de' suoi figli non possa
errare: i Casisti fondaronsi su ragionamenti e autorità umana, piuttosto che sulla Scrittura
o la tradizione: e appunto quelli che, nella Chiesa, si elevarono contro le loro asserzioni,
vi opposero la Scrittura e la tradizione.
</p>

<p>
Il medesimo Sismondi al famoso predicatore americano Channing scriveva qui: <i>Ceux
qui croient que la moralité ne consiste qu'en quelques préceptes vite épuisès, me semblent
des observateurs bien superficiels. Plus au contraire on l'etudie, plus on voit le
champ s'elargir. Ou peut s'en convaincre en lisant les milliers de livres ecrits sur des
cas de conscience dans l'Église catholique. Le secret du confessional, la necessité d'accorder
enfin l'absolution et de maintenir le pouvoir sacerdotal, ont certainement fait
dévier les casuistes, et créer avec leur aide ce qu'on a appelé la moral jésuitique: toutefois
des grands progrés ont été faits par eux dans cette noble science, et nous leurs
devons peut-étre plus qu'à la Bible elle-méme l'etablissement du système de moralité
chrètienne.</i>
</p>

<p>
<a id="note309" href="#tag309">309.</a> <i>Gerusalemme Conquistata</i> <span class="scp">XX</span>, 77.
</p>

<p>
<a id="note310" href="#tag310">310.</a> «Fatti che basta rammentare per sentirsi raccapricciar d'orrore (<i>sic</i>) ed empir
l'animo d'indignazione». Così lo Zobi, il quale commisera la Toscana che stava allora
«sotto il ferreo scettro della casa Medici, che oppresse Firenze pel corso di 205 anni».
</p>

<p>
<a id="note311" href="#tag311">311.</a> Galileo la sua scoperta di saturno tricorporeo velò sotto quest'anagramma:
<i>Altissimum planetam tergeminum observans.</i>
</p>

<p>
<a id="note312" href="#tag312">312.</a> <i>Hist. de l'astronomie moderne.</i>
</p>

<p>
<a id="note313" href="#tag313">313.</a> <i>Mécanique analytique</i>, p. 207. Nella prima parte della <i>Statica</i> Lagrangia rivela
i meriti meccanici del Galilei. Anche Arago diminuisce il merito delle scoperte celesti di
Galileo, e dice che poche ore poteano bastare alle osservazioni ch'esso fece nel 1610
e 1611.
</p>

<p>
<a id="note314" href="#tag314">314.</a> Si ha una lettera di Martino Hasdale a Galileo, che gli riferisce come Keplero
si lagnava non avesse neppur mentovato il Bruno nel suo <i>Nunzio sidereo</i>. Op. di Galileo,
c. <span class="scp">VIII</span>, p. 59. Esso Keplero parlò del Bruno in una lettera al dottor Brenger, il
quale gli rispondeva: «Tu scrivi di Giordano Bruno, abbruciato colle fascine (<i>prunis
tostus</i>). Il fatto è certo? e in qual tempo e perchè finì così? Ho compassion di lui»
(<i>J. Kepleri opera</i>, ed. di Frisch., vol. <span class="scp">II</span>, p. 592). Il Keplero rispondeva sapere dal
Walcher che fu arso in Roma, e sopportò con costanza il supplizio, pur asserendo che
tutte le religioni son vane, e che Dio s'immedesima col mondo, col circolo, col punto.
E il Brenger, uom positivo, a stupirsi della <i>insania</i> del Bruno, il quale, se non credeva
esistere alcun Dio vindice della colpa, poteva impunemente simulare, e così sottrarsi
alla morte.
</p>

<p>
Questi indizj sarebbero da aggiungere a quanto dicemmo sulla morte del Bruno,
oltre quelli recati dal professore Berti in una vita di esso, di cui una parte stampò dopo
quel nostro discorso.
</p>

<p>
Esso Bruno fu infervorato del sistema di Copernico, cui salutava come un nuovo
Colombo che sorpassa i confini, e abbatte le muraglie fantastiche, e sprigiona la ragione
umana da altri ceppi inventati dalla filosofia plebea. Eppure, sebbene processato, non
troviamo che al Bruno si facesse colpa di tale opinione.
</p>

<p>
<a id="note315" href="#tag315">315.</a> <i>Annal. Bojorum.</i> Lipsia 1710, pag. 262.
</p>

<p>
<a id="note316" href="#tag316">316.</a> Chi rinfaccia sempre il lusso dei nunzj apostolici, voglia non dimenticare questo
Nicolò da Cusa, nunzio di quattro papi, fatto cardinale da Nicolò V. Allorchè nel 1451
andava nunzio in Germania, fu incontrato da magnati in gran pompa, ma <i>ipse super
mulum suum cum exiguo romano comitatu humiliter insidens, cruce argentea a domino
apostolico sibi data, cum suo stipite deargentato semper præcedente, ad ecclesiam
processionaliter deductus, ibidem devote fuit susceptus... ab omni munere manus suas
servavit: quod tamen terræ magnates et alii divites copiose offerebant, esculentis et
poculentis, sine quibus vita præsens transigi non potest, tamen exceptis</i>... Vedasi
<span class="smcap">Clemens</span>, <i>Giordano Bruno et Nicola von Cusa</i>, 1847.
</p>

<p>
<a id="note317" href="#tag317">317.</a> Varj Italiani pretesero alla priorità nell'insegnare il sistema di Copernico. Tommaso
Cornelio, che nel secolo <span class="scp">XVII</span> scriveva <i>Problemata physica</i>, dice che Gerolamo
Tagliavia calabrese molto avea pensato sopra questo sistema e scritto alcune cose, che
dopo la sua morte vennero in mano di Copernico. Migliori titoli potrebbe addurre Domenico
Maria Novara ferrarese, morto il 1514 in Bologna, dove essendo professore
d'astronomia, ebbe scolaro e compagno delle osservazioni Copernico. Ciò attesta Giorgio
Gioachimo Retico, compagno e amico del Copernico (<i>Narrat. de Copernico etc.</i>), il quale
soggiunge che questo ancor giovane spiegò astronomia in Roma, e v'ebbe moltissimi
uditori, anche ragguardevoli.
</p>

<p>
<a id="note318" href="#tag318">318.</a> È ristampata fra le opere di Galileo a Firenze, tom. V, 1854: «Da questi fondamenti
e dalle dichiarazioni loro si manifesta l'opinione pitagorica e la copernicana essere
tanto probabile, che forse non è altrettanto la comune di Tolomeo; perchè da quella
se ne deduce un chiarissimo sistema ed una maravigliosa costituzione del mondo,
molto più fondata in ragione ed in esperienza, che non si cava dalla comune, e si vede
chiaramente che si può salvare; di modo tale che non occorre ormai più dubitare
che ripugni all'autorità della sacra scrittura, nè alla verificazione delle proposizioni
teologiche; ma anzi con ogni facilità non solo i fenomeni e le apparenze di tutti i
corpi, ma scopre anco molte ragioni naturali, che per altra strada difficilmente si possono
intendere».
</p>

<p>
<a id="note319" href="#tag319">319.</a> Altri scrisse contro il moto della terra, fra cui
</p>

<p>
<span class="smcap">Accarisi</span>, <i>Terræ quies, solisque motus demonstratus</i> (Era qualificatore della santa
Inquisizione) Roma 1637.
</p>

<p>
<span class="smcap">Grandamico</span>, <i>Nova demonstratio immobilitatis terræ</i>. Flexiæ 1645.
</p>

<p>
<span class="smcap">Dubois</span>, <i>Liber de veritate et auctoritate s. scripturæ in naturalibus contra Christophorum
Wittichium</i>. Trajecti 1654. Contro di questo fu scritta <i>Demonstratio mathematica
ineptiarum J. Durandi in oppugnanda hypothesi Copernici et Cartesii de
mobilitate terræ</i>. Roma 1656.
</p>

<p>
Anche nel 1806, un Domenico Pino milanese stampava a Milano <i>L'incredibilità del
moto della terra</i>, opuscolo ove compendia quanto disse in tre tomi dell'<i>Esame del
newtoniano sistema intorno al moto della terra</i>. Non si sgomenta delle opinioni contrarie,
giacchè anche la teoria dei vortici di Cartesio fu per un pezzo abbracciata e
promossa comunemente. Naturalmente è condotto a parlare del processo di Galileo.
A sostener la sua tesi si vale della scienza, e non solo dell'autorità.
</p>

<p>
Quando il dottor Cullen fu elevato arcivescovo di Dublino, un giornale asserì che
esso avea pubblicato un libro sostenendo il sistema tolomaico, e ribattendo il copernicano,
e con esso tutti gli acquisti della scienza moderna: così esigere la Chiesa cattolica.
Il fatto era falsissimo, ma come tante altre falsità continuò e continua ad essere
ripetuto: e qualvolta si vuole screditar la Chiesa cattolica come nemica del sapere, si
cita l'arcivescovo Cullen e il suo libro che nessuno ha veduto: e pur dianzi ne parlava
con orrore il <i>Times</i>, come si parla e riparla della tortura di Galileo.
</p>

<p>
<a id="note320" href="#tag320">320.</a> Anche l'illustre Cremonini era avverso a Galileo; onde Daniele Antonini friulano
scriveva a questo: «Possibile che si trovino al mondo uomini così goffi, e quel ch'è
peggio, che sian quelli stimati saputi? che cosa si potrebbe fare al mondo per farli confessare
la verità, se il fargliela vedere con gli occhi proprj non basta? Da una parte me
ne rido, dall'altra mi vien collera, e voglia quasi di dire come quel buon religioso, che,
se io fossi messer Domenedio, non sopporterei che vivesse tal razza d'uomini irragionevoli.
Ma credo che messer Domenedio lasci costoro acciò servano per buffoni della
madre natura».
</p>

<p>
Noi diciamo per espiazione a qualche velleità d'ambizione.
</p>

<p>
<a id="note321" href="#tag321">321.</a> <i>Dialoghi</i>, IV giornata. Surrogava l'esperienza anche all'analisi, come fece cercando
la quadratura della cicloide. Costruiva delle cicloidi con foglie che poi pesava
accuratamente, e così trovò che l'area di quella curva è eguale a tre volte l'area del
circolo descrivente. Si sa quanto attorno a quel problema s'affaticarono, cominciando
dal cardinal di Cusa, e finchè l'analisi infinitesimale lo risolse con facilità.
</p>

<p>
<a id="note322" href="#tag322">322.</a> Vedasi specialmente Philarete Chasles.
</p>

<p>
<a id="note323" href="#tag323">323.</a> <span class="smcap">Arduini</span>, <i>La primogenita di Galileo</i>, Firenze 1864. Egli scrive pure che il levar
a cielo il poema del Tasso «non è che un pregiudizio della scuola de' Gesuiti e Gesuitisti,
finora interessati e privilegiati maestri di lettere d'Italia» (p. 233) e che si servivano
di quel poema sulle crociate per assodar la loro dottrina cattolica.
</p>

<p>
È notevole che l'aver censurato il Tasso fu apposto come gran colpa alla scuola
di noi altri Lombardi, che allora eravamo chiamati romantici, e dappoi clericali.
</p>

<p>
<a id="note324" href="#tag324">324.</a> <i>Viri Galilæi, quid statis aspicientes in cœlum?</i> fu il testo preso da un predicatore
a Firenze. Un'altra applicazione felice di testo trovo in una lettera del Pignoria,
26 settembre 1610: «Le do nuova come in Germania il Keplero ha osservato anch'esso
i quattro pianeti nuovi, e che vedendoli esclamò, come già Giuliano apostata, <i>Galilee
vicisti</i>».
</p>

<p>
Guglielmo Libri, che denigra a tutta possa l'operar della Chiesa in quest'affare,
non tace che, quando il domenicano Caccini declamò contro Galileo, il Maruffi generale
di quell'Ordine ne scrisse scuse a Galileo, dolendosi di dover essere partecipe a
qualunque bestialità facessero trenta o quarantamila frati. In Inghilterra, nella patria
de' grandi pensatori e non cattolica, e molti anni più tardi, quando Newton insegnò il
metodo delle flussioni, v'ebbe dottori che dal pulpito metteano in avviso contro codesti
«novatori, gente perduta che cadeano nelle chimere», ed esortavano ad evitare il loro
commercio, «pernicioso per lo spirito e per la fede». <span class="smcap">Saverien</span>, <i>Dictionnaire des mathématiques</i>,
tom. <span class="scp">I</span>.
</p>

<p>
<a id="note325" href="#tag325">325.</a> L'autenticità della Bibbia e delle singole sue parti è <i>dogmaticamente</i> stabilita dal
Concilio di Trento, dichiarando anatema chi non riceve il sacro testo e le sue parti,
<i>prout in Ecclesia catholica legi consueverunt, et in veteri vulgata latina editione habentur</i>.
Eppure i più savj interpreti tengono che <i>scientificamente</i> possa discutersi di certi
versetti e incisi, e anche correggerli; come, a tacer altro, si fece nell'edizione clementina.
Vedi una dissertazione del padre Vercelloni, <i>Sulla autenticità delle singole parti
della Bibbia Vulgata</i>.
</p>

<p>
<a id="note326" href="#tag326">326.</a> <span class="smcap">Breitschwerth</span>, <i>Vita e influenza di Keplero secondo nuove fonti originali</i>.
Stuttgard 1851. Il <i>Capitoul</i> di Tolosa ordinò a Margherita Melaure, verso il 1690, di vestirsi
da uomo, benchè ella dicesse d'esser ermafrodito. Saviard conobbe ch'era una malattia,
la guarì, ma ci volle un decreto del re per permetterle di vestir da donna qual era.
</p>

<p>
<a id="note327" href="#tag327">327.</a> «Noi Roberto cardinale Bellarmino, rilevato avendo come il signor Galileo è stato
calunniato, e come imputato gli fu d'aver fatto un'abjura in nostre mani, e d'esser stato
condannato a salutar penitenza; dietro ricerca fattacene, affermiamo, conformemente
alla verità, che il predetto signor Galileo non ha fatto abjura di sorta alcuna, nè in
nostre mani nè in quelle d'altre persone, per quanto è a nostra conoscenza, nè a Roma
nè altrove, d'alcuna delle sue opinioni e dottrine; ch'ei non è stato assoggettato a veruna
salutare penitenza di qualsivoglia specie; che solamente gli si è partecipata la
dichiarazione del nostro santo Padre, pubblicata dalla Congregazione dell'Indice, cioè
come la dottrina attribuita a Copernico, che la terra si muova intorno al sole, e che il
sole occupi il centro del mondo senza muoversi dall'oriente all'occidente, è contraria alla
sacra Scrittura, e che in conseguenza non è permesso difenderla nè sostenerla. In fede
di che abbiamo scritta e sottoscritta la presente di nostra propria mano, questo giorno
26 maggio 1616. Roberto, cardinale Bellarmino».
</p>

<p>
Non è inutile ricordare che del Bellarmino stesso l'opera <i>De romano pontifice</i> fu
messa all'Indice, poi levatane. La Chiesa non considerò mai come infallibili i decreti
delle Congregazioni.
</p>

<p>
<a id="note328" href="#tag328">328.</a> <i>Dilecte fili, nobilis vir, salutem et apostolicam benedictionem. Tributorum vi
et legionum robore formidolosam esse Etrusci principatus potentiam, Italia quidem
omnis fatetur: at etenim remotissimæ etiam nationes felicem vocant nobilitatem tuam
ob subditorum gloriam ac Florentinorum ingenia. Illi enim novos mundos animo complexi,
et oceani arcana patefacientes potuerunt quartam terrarum partem relinquere
nominis sui monumentum. Nuper autem dilectus filius Galilæus æthereas plagas ingressus
ignota sidera illuminavit, et planetarum penetralia reclusit. Quare, dum beneficum
Jovis astrum micabit in cœlo quatuor assectis comitatum, comitem ævi
sui laudem Galilæi trahet. Nos tantum virum, cujus fama in cœlo lucet et terras peragrat,
jamdiu paterna charitate complectimur. Novimus eum in eo non modo literarum
gloriam, sed etiam pietatis studium; iisque artibus pollet, quibus pontificia
voluntas facile demeretur. Nunc autem, cum illum in urbem pontificatus nostri gratulatus
reduxerit, peramanter ipsum complexi sumus, atque jucunde identidem audivimus
florentinæ eloquentiæ decora doctis disputationibus augentem. Nunc autem non
patimur eum sine amplo pontificiæ charitatis commeatu in patriam redire quo illum
nobilitatis tuæ beneficentia revocat. Exploratum est quibus præmii magni duces remunerentur
admiranda ejus ingenii reperta, qui Medicei nominis gloriam inter sidera
collocavit. Quinimo non pauci ob id dictitant, se minime mirari tam uberem in ista
civitate virtutum esse proventum, ubi eas dominantium magnanimitas tam eximiis
beneficiis alit. Tum ut scias quam charus pontificiæ menti ille sit, honorificum hoc ei
dare voluimus virtutis et pietatis testimonium. Porro autem significamus solatia nostra
fore omnia beneficia, quibus eum ornans nobilitas tua paternam munificentiam
non modo imitabitur, sed etiam augebit.</i>
</p>

<p>
<a id="note329" href="#tag329">329.</a> <i>Galilée</i>, par le docteur <span class="smcap">Perchappe</span>, 1865.
</p>

<p>
<i>Les fondateurs de l'astronomie</i>; par Joseph <span class="smcap">Bertrand</span>.
</p>

<p>
La lettera di Galileo al padre Ranieri, dove racconta per disteso il suo processo, e
che dal Tiraboschi fu data come autentica, era stata inventata dal duca Gaetano per prendersi
gabbo di esso Tiraboschi. Quando Roma fu invasa dai Francesi, nel 1809, nulla
fu più pressante agli spogliatori che di metter la mano sul processo di Galileo. Fu portato
a Parigi, e quando nel 1814 Pio VII recuperò gli archivj delle sacre Congregazioni,
questo non fu reso, dicendo era bruciato, poi che era smarrito in quell'oceano di carte.
Solo Gregorio XVI potè riaverlo; e Pio IX lo consegnò a monsignor Marini che tanto erasi
adoprato al suo ricupero; indi reduce da Gaeta, nel 1850 lo donò agli Archivj Vaticani,
e fu poi pubblicato da esso monsignor Marini col titolo <i>Galileo e l'Inquisizione</i> (Roma
1850): dov'è compreso anche il processo del 1615.
</p>

<p>
<a id="note330" href="#tag330">330.</a> Lettera 27 febbrajo 1633. Leviamo queste frasi dalle <i>Lettere inedite di uomini
illustri</i>, stampate dal Fabroni, vol. <span class="scp">II</span>, p. 272 e seg.
</p>

<p>
<a id="note331" href="#tag331">331.</a> Era facile rispondere che, se è onnipotente, potè anche far la terra che gira
attorno al sole. Esponendogli io gli argomenti che i geologi danno sull'antichità della
terra, Carlo Troya mi rispondeva che Dio come creò piante vecchie, così potè creare e
le ossa fossili, e gli strati sovvertiti, e le roccie metamorfosate, ecc.
</p>

<p>
<a id="note332" href="#tag332">332.</a> La sentenza fu letta a velo levato nell'aula del Sant'Uffizio; invitativi i professori
di matematica e fisica.
</p>

<p>
<a id="note333" href="#tag333">333.</a> Il Bernini, nella <i>Storia delle eresie</i>, fa star Galileo prigione cinque anni; Pontéconlant
dice che, anche nelle carceri dell'Inquisizione, sostenne la rotazion della terra;
Brewster, che fu tenuto prigioniere un anno: Montucla riporta altri che dicono essergli
stati cavati gli occhi ecc. Il professore Trouessart (<i>Quelques mots sur le procès et la condamnation
de Galilée</i> nella <i>Revue de l'Instruction publique</i>, 1860) che è forse il più diligente
ponderatore, in Francia, delle opere del Galilei, e nemico violento delle cose ecclesiastiche,
conchiude: <i>Galilée ne fut donc pas soumis à la torture physique. C'est
à l'idée, non à l'homme qu'on en voulait. Ces pauvres inquisiteurs, qu'on nous represente
comme des monstres, étaient, il faut oser le dire, d'aussi braves gens que vous et
moi, c'étaient, pour la plupart, des amis, des admirateurs de l'illustre accusé. Ils
furent pour lui bons et cléments, bien plus que ne le permettait la redoutable loi inquisitoriale
qu'ils avaient à appliquer. Galilée était</i> un relaps: sa mauvaise intention,
<i>je parle en style d'inquisiteur, était évidente... et ils eurent à craindre bien plus,
dans ce procès, d'étre accusés d'avoir peché par trop d'indulgence que par trop de
rigueur. Les inquisiteurs valaient mieux que l'inquisition, et c'est là encore une moralité
consolante, que nous esperons avoir fait sortir de ce procès.</i>
</p>

<p>
Della tortura si trova bensì cenno nel processo. <i>Et ei dicto quod dicat veritatem,
alias devenietur ad torturam, respondit... Io non tengo nè ho tenuto questa opinione
del Copernico dopo che mi fu intimato con precetto ch'io dovessi lasciarla. Del
resto son qui nelle loro mani, facciano quello che lor piace.</i>
</p>

<p>
<i>Et cum nihil aliud posset haberi, remissus fuit ad locum suum.</i>
</p>

<p>
Ciò prova talmente non essergli stata inflitta, che lo stesso Arduini conchiude:
«Dunque Galileo ebbe la tortura morale, la più dolorosa delle torture, quella ove egli
è tanto grande ai nostri occhi; e chi gliela inflisse riman condannato per sempre».
</p>

<p>
Oltre i conosciuti, apparvero, nel 1865 e 66, eccellenti articoli di Adolfo Valson
nella <i>Revue d'économie chrétienne</i> sul movimento scientifico e intellettuale nel secolo
<span class="scp">XVII</span>; e nella <i>Revue des sciences ecclesiastiques</i> altri dell'abate Bonix, il quale
mostra che il decreto del Sant'Uffizio non ottenne mai le formalità necessarie per trasformarla
in atto pontificale.
</p>

<p>
Nel <i>Dublin Review</i> viene esaminata la condanna di Galileo in relazione alle Congregazioni
Romane, e l'autore prova che la decisione fu resa in parte come decreto
disciplinare, in parte come dottrinale d'una congregazione, il che non porta mai l'infallibilità:
il papa non ha proferito. Del resto l'autore sostiene che la Congregazione
non fallò, giacchè l'ipotesi di Galileo era inverisimile, secondo le cognizioni d'allora, e
poichè pareva intaccare i testi scritturali, era prudente e quasi necessario non abbandonare
il senso tradizionale di questi per una teoria poco provata. L'importanza stava
nel serbare il principio della interpretazione del testo sacro, ben più prezioso che non
la verità scientifica. E la Chiesa, che non s'arrogò men di definire le verità fisiche,
non fece che vegliar all'esattezze delle interpretazioni teologiche presentate da Galileo.
</p>

<p>
<a id="note334" href="#tag334">334.</a> Lettera di Geri Bocchinieri del 16 aprile 1633.
</p>

<p>
<a id="note335" href="#tag335">335.</a> Non è inutile al soggetto il riferire qui la formola d'una sentenza, tolta dal <i>Sacro
Arsenale</i> di esso Masini (Bologna 1665), che dà una specie di sillabo delle eresie allora
più consuete.
</p>

<p>
— Forma di sentenza e abjurazione contra un eretico formale non relasso e
penitente.
</p>

<p>
Noi frà N., Inquisitore ecc. ecc.
</p>

<p>
Noi N., Vicario ecc.
</p>

<p>
Essendo che tu N. N. fosti denunziato in questo Sant'Officio di N.
</p>

<p>
Che ti fossi dato a comporre alcuni libri sopra la sacra scrittura, e specialmente
sopra la divina Apocalissi, quali si pretendeva fossero molti empj e cattivi; e ripreso
non avessi voluto desistere da così diabolica, operazione:
</p>

<p>
Che avessi ereticalmente trattato della materia del digiuno ecclesiastico; e, essendoti
per difesa della santa fede cattolica argomentato contra, avessi allegata l'autorità
degli eretici, che di ciò hanno scritto sinistramente, e per ischerno:
</p>

<p>
Che avessi detto, la Chiesa da cinquecento anni in qua esser corrotta, mostrando
di non credere l'autorità del sommo pontefice, e della santa Chiesa cattolica e apostolica
romana, con dire che credevi in Cristo e nelle Scritture, e che niuno poteva astringerti
a creder quello che crede la suddetta santa Chiesa romana:
</p>

<p>
Che essendoti da persona pia e zelante, con vivi argomenti dimostrato che la detta
santa Chiesa cattolica romana è la vera Chiesa, avessi parlato in contrario, approvando
l'empie e sacrileghe sètte di Giovanni Us, di Martino Lutero e di Calvino:
</p>

<p>
Che avessi detto d'aver fatto venir di fuori una gran quantità di libri per notabil
somma di denari, dando, col tuo modo di dire, ad intendere che fossero libri cattivi ed
ereticali:
</p>

<p>
Fosti perciò d'ordine nostro carcerato in questo Santo Officio, e fattati la perquisizione
de' libri e scritture, furono appresso di te ritrovati molti e molti libri eretici di
Calvino e Calvinisti, e anco Luterani, stampati, con un libro scritto a mano, appunto
sopra la divina Apocalissi, e altri fogli e quinternetti contenenti atrocissime eresie e
orrendissime bestemmie contro la santa fede cattolica.
</p>

<p>
E successivamente furono contro di te pigliate altre informazioni, per le quali rimanesti
di più indiciato,
</p>

<p>
Che avessi detto ad alcune persone, quali recitavano l'officio della Beatissima Vergine,
non sapendo esse il latino, che non giova il dirlo, mentre non intendevano quello
che leggevano; adducendo sopra ciò alcuni, benchè inetti esempj, e quella volgata autorità,
<i>legere et non intelligere, negligere est</i>:
</p>

<p>
Che avessi dissuaso il frequentare la confessione sacramentale, con dire che bastava
confessarsi una volta sola, e non peccare mai più; e che il confessarsi spesso, e poi
tornar a peccare, era un burlare Dio:
</p>

<p>
Che avessi detto che il digiuno solito osservarsi dai Cattolici non è altrimenti comandato
da Dio, ma che è cosa della Chiesa, e che nostro signor Iddio non guarda se
si mangia un poco più o un poco meno:
</p>

<p>
Che, ragionandosi della divozione de' santi del cielo, e delle orazioni che si debbono
loro fare, avessi detto che, quando facciamo orazione, dobbiamo pregare Dio e non
i santi:
</p>

<p>
Che avessi detto che, se tu avessi comprata una certa villa, forse avresti ordinato
d'essere sepolto in detta villa, come facevano gli antichi, aggiungendo altre parole per
le quali mostravi di credere sinistramente intorno alla sepoltura ecclesiastica:
</p>

<p>
Che avessi biasimato l'andar spesso ad ascoltar la messa, con dire ad una persona,
la quale ciò piamente faceva, che vanno a messa quelli che hanno buon tempo, e che
detta persona doveva aver buon tempo:
</p>

<p>
Che avessi detto che la Chiesa fa delle cose assai, e che li frati e preti vanno sempre
assottigliando, e fanno per guadagnare e tirare a loro:
</p>

<p>
Che avessi parimenti biasimato l'andar co' piedi scalzi a visitar la chiesa d'un tal
santo del paradiso, con dire che la misericordia di Dio è quella che ci può salvare, non
certe cose pinzocchere; aggiungendo molte altre parole con le quali mostravi di credere
sinistramente intorno alla venerazione e invocazione de' santi:
</p>

<p>
Che avessi più volte, senza alcun legittimo impedimento, e con pericolo di grave
scandalo tralasciato d'andar a sentir messa ne' giorni di festa, scusandoti con dire che
non eri vestito come volevi.
</p>

<p>
Sopra le quali cose avanti di noi più volte col tuo giuramento esaminato, avendo già
riconosciuto in giudicio tutti i libri eretici e perniciosi trovati appresso di te, col libro
e fogli scritti a mano, dopo molte scuse, negazioni e tergiversazioni confessasti d'aver
creduto tutti gli errori ed eresie da te espresse in detto libro e fogli scritti di tua mano,
e altre eresie contenute ne' suddetti libri eretici di Calvino, Calvinisti e Luterani. Ed in
particolare,
</p>

<p>
Che l'empia e diabolica sètta calvinista sia la vera Chiesa di Cristo dallo Spirito
Santo figurata nella sacra Apocalissi per quella donna che apparve in cielo vestita di
sole e coronata di stelle, e che in detta perversa e sacrilega sètta si trovi la vera dottrina
evangelica e la salute eterna:
</p>

<p>
Che la sacrosanta, cattolica e apostolica romana Chiesa sia la sinagoga di Satanasso,
e la meretrice babilonica, madre di fornicazioni e abominazioni, e Sodoma spiritualmente,
quanto alla dottrina che tiene e insegna:
</p>

<p>
Che la suddetta santa Chiesa romana non sia dotata dell'autorità delle chiavi, non
creda che si trovi Iddio non sappia, che cosa sia spirito d'intelligenza, non abbia inteso
bene le parole di Cristo circa l'autorità concessagli, nè ammetta dispute nè ragioni;
ma col ferro distrugga i suoi nemici a torto e crudelmente, e perseguitati empiamente
i martiri del Signore, intendendo per martiri gli empj e scellerati eretici, giustamente
da lei fatti morire per conto di religione, e appunto come meretrice spogli altrui delle
facoltà, e riduca li principi e il mondo in misera servitù:
</p>

<p>
Che il sacrosanto Concilio di Trento rappresentante la santa Chiesa romana, per
aver egli proibito i libri d'autori eretici, sia il dragone descritto nella detta sacra Apocalissi,
che con la coda tirava a terra la terza parte delle stelle; e che i Padri congregati
in detto Concilio per lo spazio di ventidue anni non abbino fatto altro che offendere
la Divina Maestà, e che il detto santo Concilio a guisa del suddetto dragone abbia proferito
bestemmie contro Dio e contro Cristo, e ingannata la Chiesa, come il dragone
ingannò Eva nell'orto:
</p>

<p>
Che li suddetti empj e scellerati eretici siano stati istrumenti della fede, a Dio grati
e profetati, e dallo Spirito Santo onorevolmente figurati in più luoghi della divina
scrittura da te espressi distintamente nel processo:
</p>

<p>
Che Iddio abbia ripudiata la santa Chiesa romana come meretrice, e datala in concubina
a Satanasso, condannando l'uno e l'altro al fuoco eterno:
</p>

<p>
Che tutti quelli che seguitano la dottrina della Chiesa romana siano veramente
eretici.
</p>

<p>
Che niun cristiano possa essere astretto dalla Chiesa romana a creder quello che
detta Chiesa romana crede e insegna:
</p>

<p>
Che la Chiesa sia corrotta, e che però l'orazione, la quale Cristo disse aver fatta
per Pietro apostolo che non venisse meno la sua fede, sia adempita in Calvino, Lutero
e altri eretici; li quali pareva a te avessero per mezzo della loro dottrina superata
e gittata a terra la Chiesa romana:
</p>

<p>
Che sia bestemmia orrenda il dire che la sacra scrittura prenda autorità dalla
Chiesa:
</p>

<p>
Che il papa non sia capo della Chiesa, ma anticristo, rettor di tenebre, e capo del
diavolo, anzi il diavolo istesso, e non li convengano in modo alcuno i titoli di santissimo
e beatissimo:
</p>

<p>
Che i romani pontefici distruggano quello che Iddio ha fatto, e voltino la grazia in
servitù, e la cristiana libertà in perdizione, e leghino gli uomini non solo nel corpo, ma
anco nell'anima, e sottopongano il cielo alla terra, e facciano peggio che il diavolo:
</p>

<p>
Che, se fosse vera la dottrina del romano pontefice in materia di religione, la passione
e morte di Cristo sarebbe stata più dannosa del peccato di Adamo: e che esso
romano pontefice con la sua dottrina cagioni che qualsivoglia legge, ancorchè stolta e
pazza, in paragone della legge cristiana paja sapienza:
</p>

<p>
Che i Cattolici, e particolarmente i papi, nel far morire gli eretici siano peggiori
del diavolo, successori di Cain, imitatori di Giuda traditore e di Pietro negante, Giudaici
venditori del sangue giusto, e persecutori della parola di Dio:
</p>

<p>
Che il papa sia imitatore contrario di Cristo nel negozio della sacra messa:
</p>

<p>
Che sia atto d'idolatria il riverire il papa e i cardinali:
</p>

<p>
Che i Cattolici della sacrosanta Chiesa romana siano anticristiani.
</p>

<p>
Che i sacramenti della Chiesa di Cristo siano solamente due, cioè il Battesimo e la
Cena, e non contengano nè conferiscano la grazia; ma siano solamente segni di essa:
</p>

<p>
Che nel santissimo sacramento dell'eucaristia non si contenga altrimenti il vero
corpo e sangue di nostro signor Gesù Cristo, ma che detto sacramento sia solamente
un segno del corpo e sangue di Cristo, e una memoria della sua passione e morte; e che
in questa forma sia stato instituito da Cristo; e che ciò avevi creduto per un tempo, e
dopo, mutato proposito, avevi tenuto
</p>

<p>
Che in detto santissimo sacramento, fuori dell'atto del riceverlo, non vi sia altrimenti
il corpo e il sangue di nostro Signore, e perciò sia atto d'idolatria l'adorarlo e
portarlo in processione:
</p>

<p>
Che proferite le parole della consacrazione resti anco la sostanza del pane e la
sostanza del vino con la sostanza del corpo e del sangue di Nostro Signore:
</p>

<p>
Che la Chiesa romana abbia errato nell'articolo della transustanziazione:
</p>

<p>
Che nell'ostia consacrata si trovi solamente il corpo senza il sangue, e nel calice
consacrato solamente il sangue senza il corpo di Cristo:
</p>

<p>
Che sia necessario alla salute nostra che tutti ricevino il detto sacramento sotto
l'una e l'altra specie:
</p>

<p>
Che la sacra messa non sia vero, proprio e propiziatorio sacrificio instituito da
Cristo nella Chiesa, e che non giovi niente, anzi sia un incantesimo, e uno spirito d'abominazione,
e non debba celebrarsi con vesti d'oro; e che i riti e cerimonie, quali usa
la Chiesa nel celebrarla, siano soverchie, e che non sia ben fatto celebrarla in onor
de' santi:
</p>

<p>
Che i santi in cielo non veggano le cose nostre, e che perciò sia cosa vana e soverchia
l'invocarli:
</p>

<p>
Che il culto delle sacre immagini sia specie d'idolatria, e che però esse sacre immagini
non debbano venerarsi:
</p>

<p>
Che dopo questa vita presente non vi sia purgatorio, ma solamente il paradiso e
l'inferno:
</p>

<p>
Che la confessione sacramentale di tutti i peccati mortali avanti al sacerdote non
sia necessaria:
</p>

<p>
Che rimessa la colpa, venga anco rimessa tutta la pena, e che perciò la soddisfazione
per li peccati sia vana:
</p>

<p>
Che i penitenti vengano a soddisfare per i suoi peccati solamente per la confidenza
che hanno nella passione e morte di Cristo:
</p>

<p>
Che le nostre soddisfazioni oscurino e diminuiscano il merito della passione di Cristo:
</p>

<p>
Che la vera penitenza sia il non peccar più:
</p>

<p>
Che i sacerdoti non abbiano autorità di rimettere i peccati:
</p>

<p>
Che gli ordini o instituti monastici siano cattivi, e in essi non si trovi salute: e che
li preti e frati eziandio quanto allo stato che professano siano peggiori de' Turchi; e
che s'inganni colui che si fa frate per salvarsi:
</p>

<p>
Che l'officio della santa Inquisizione sia cattivo, e instituito per distruggere il Verbo
eterno:
</p>

<p>
Che tutte le tradizioni, le quali tiene e crede la santa Madre Chiesa romana, non
si debbano credere, ma solamente quello che si contiene espressamente nella scrittura
sacra:
</p>

<p>
Che tutte le cerimonie e riti che usa la detta santa Chiesa romana nell'amministrare
i santi sacramenti, e in tutte l'altre occorrenze ecclesiastiche siano scioccherie da
fanciulli:
</p>

<p>
Che l'opre buone non siano meritorie nella vita eterna;
</p>

<p>
Che la sola fede basti a giustificarci:
</p>

<p>
Che sia lecito a ciascuno il tenere e leggere la sacra scrittura in lingua volgare;
e ciò non si possa proibire senza carico di coscienza; e che tal proibizione sia contra
Dio e la sua deità:
</p>

<p>
Che le indulgenze nella Chiesa di Dio siano nulle; e in particolare, che i giubilei,
le stazioni, gli anni santi, le medaglie, le corone e i grani benedetti siano cose di
gioco, e vane:
</p>

<p>
Che i vescovi creati dal pontefice romano non siano veri e legittimi vescovi, ma
una finzione umana:
</p>

<p>
Che lo stato conjugale sia megliore di quello de' continenti e vedovi;
</p>

<p>
Che tutte le censure ecclesiastiche siano vane:
</p>

<p>
Che il digiuno solito osservarsi nella Chiesa cattolica non sia cosa comandata da
Dio, nè vi sia obbligo alcuno di osservarlo ne' modi e tempi ordinati dalla suddetta
santa Chiesa romana:
</p>

<p>
Che l'uomo per il peccato di Adamo abbia perso il libero arbitrio, e che tutta la
nostra giustificazione venga da Dio senza alcuna nostra operazione: e qualunque opera
buona che noi facciamo venga solamente da virtù divina, senza alcun concorso del libero
nostro arbitrio; e che l'uomo pecchi necessariamente:
</p>

<p>
Che sia lecito a' religiosi, sacerdoti e chierici costituiti negli ordini sacri prender
moglie a suo volere:
</p>

<p>
Che i matrimonj occulti siano validi, ancorchè non vi siano testimonj nè il parroco,
come comanda il sacro Concilio di Trento, e che in ciò basti il giuramento delle parti:
</p>

<p>
Che ogni luogo sia buono per sepellirvi i morti, e che non giovi niente, anzi sia
mala cosa sepellirli in Chiesa e in altro luogo sacro, e fare le altre cerimonie solite
farsi dai Cattolici:
</p>

<p>
Che i pellegrinaggi ai luoghi santi, il far i voti e adempirli, gli ornamenti delle
chiese e degli altari, la venerazione delle reliquie de' santi, l'osservanza delle feste
fuorchè delle domeniche, Natale, Pasqua, Ascensione e Pentecoste, siano cose erronee,
e da non farne conto:
</p>

<p>
Che i miracoli fatti dai santi del Signore nella Chiesa cattolica e apostolica romana
siano invenzioni umane, e alle volte anco diaboliche:
</p>

<p>
Che i sacri dottori scolastici della suddetta Chiesa romana siano stati falsi dottori,
e piuttosto umani che evangelici, e anzi filosofi che imitatori di Cristo, e che in materia
di religione abbiano scritto per compiacere al loro capo, cioè al papa:
</p>

<p>
Che il recitare l'officio della sacratissima Vergine Maria madre di Dio, e nostra
signora, e altre orazioni latinamente, se non s'intende quello si dice non giovi:
</p>

<p>
Che alla custodia di ciascun uomo e donna, infino dalla natività, non sia deputato
da Dio un angelo, ma che un solo venga posto alla custodia d'una provincia; e che il
credere che ognuno abbia un angelo custode sia un imitar l'idolatria degli antichi
pagani.
</p>

<p>
Oltre a ciò confessasti che con animo e mente ereticale avevi ne' suddetti tuoi scritti
asserito la maggior parte delle suddette eresie, e sforzatoti, come in detti scritti chiaramente
si vede, di confermarle e corroborarle con autorità e figure della sacra scrittura,
e specialmente della divina Apocalissi, con mescolarvi esecrande bestemmie, acerbissime
ingiurie, asprissime e per avventura non mai più sentite calunnie contra la santa fede
cattolica. E che molti anni sono ti furono lasciati i suddetti libri eretici rinchiusi dentro
una cassetta da una persona oltramontana, con dirti che erano scritture de' suoi conti;
e che venutoti voglia di vedere cosa ciò fosse, avevi aperta la suddetta cassetta, e visto
ch'erano libri eretici gli avevi letti con gusto e aderito ai loro errori, e poscia datoti a
scrivere contro la suddetta santa fede cattolica; e che eri perseverato nelle eresie sino
a dieci giorni dopo la tua carcerazione nel Sant'Officio: negando d'aver imparato da
altri le suddette eresie, nè insegnatele <i>ex professo</i> ad alcuna persona, nè meno aver in
esse alcun complice nella città, ovvero luogo di N. nè altrove, e dicendo d'esser pentito,
d'aver tenuto e creduto le suddette eresie ed errori, e di credere al presente tutto
quello che tiene e crede la detta santa cattolica e apostolica romana Chiesa:
</p>

<p>
E avendo noi data piena informazione di questa tua causa e de' meriti di essa alla
sacra Congregazione della santa e universale Inquisizione romana, d'ordine espresso
della santità del N. S. per aver da te l'intera verità, dopo averti assegnato il termine a
far le tue difese, nel quale niuna cosa adducesti a tua discolpa, ti esponessimo, senza
però alcun pregiudizio delle cose da te confessate, e contro di te dedotte nel processo
al rigoroso e anco repetito esamine, dal quale non essendo risultata alcun'altra cosa
di nuovo, similmente d'ordine espresso di sua beatitudine siamo venuti contro di te
all'infrascritta diffinitiva sentenza.
</p>

<p>
Invocato il santissimo nome di nostro signore Gesù Cristo, della gloriosissima madre
sempre vergine Maria, e di san Pietro martire nostro protettore, avendo avanti di noi li
sacrosanti evangelj, acciò dal volto di Dio proceda il nostro giudicio, e gli occhi nostri
veggano l'equità; — nella causa e cause vertenti tra il signor N. fiscale di questo Sant'Officio
da una parte e te N. suddetto, reo, indiciato, processato, convinto e confesso, come
di sopra dall'altra parte; — per questa nostra diffinitiva sentenza, qual, sedendo pro tribunali,
proferiamo in questi scritti, in questo luogo ed ora da noi eletti; — diciamo,
pronunziamo, sentenziamo e dichiariamo che tu N. suddetto, per le cose da te confessate
e contro di te provate, come di sopra, sei stato eretico, e conseguentemente sei incorso
in tutte le censure e pene che sono dai sacri canoni e altre costituzioni generali e particolari
contro simili delinquenti imposte e promulgate. Ma perchè hai detto d'esser
pentito de' suddetti tuoi errori ed eresie, e di credere al presente, e voler credere fino
alla morte tutto quello che tiene e crede la detta santa madre Chiesa cattolica e apostolica
romana, e del tuo grave eccesso dimandato misericordia e perdono, saremo contenti
assolverti dalla scomunica maggiore, nella quale per le suddette eresie ed errori
sei incorso, e riceverti nel grembo della detta santa Madre Chiesa, purchè prima con
cuor sincero e fede non finta, vestito dell'abito di penitenza, ornato del segno della
santa croce quale dovrai portare per l'avvenire sopra gli altri tuoi vestimenti, abjuri,
maledici e detesti pubblicamente, avanti di noi, li suddetti errori, eresie e sètte, e generalmente
ogni e qualunque altro errore, eresia e sètta che contraddica alla detta santa
Madre Chiesa cattolica, come per questa nostra diffinitiva sentenza ti comandiamo che
facci nel modo e forma che da noi ti sarà data.
</p>

<p>
E acciocchè questi tuoi gravi errori non ti restino senza il dovuto castigo, e sii più
cauto nell'avvenire ed esempio agli altri che si astengano da simili eccessi.
</p>

<p>
Ti condanniamo a tutte le pene degli eretici, contenute ed espresse ne' suddetti
sacri canoni e costituzioni pontificie, e a dover perpetuamente, senza alcuna speranza
di grazia, esser immurato nel Sant'Officio, dove abbi a piangere la grave offesa da te
fatta al sommo creatore Iddio e all'unico redentor nostro Gesù Cristo e alla diletta sua
sposa detta, santa, cattolica e apostolica romana Chiesa, madre e maestra di tutte le altre
Chiese, fuori del cui grembo non può alcuno trovare la vera e sempiterna salute, e al
santissimo pontefice romano sommo e supremo capo e sposo visibile di lei.
</p>

<p>
Ordinando che a maggior detestazione delle suddette tue empietà ed edificazione
di tutti i Cattolici, i libri e scritti eretici da te tenuti siano abbruciati in pubblico.
</p>

<p>
E acciocchè dal benignissimo e clementissimo Dio Padre delle misericordie ottenghi
più facilmente la remissione e il perdono de' suddetti tuoi errori ed eresie, per
penitenze salutari t'imponiamo,
</p>

<p>
Che per tutto il rimanente della vita tua digiuni ogni primo venerdì di ciascun mese
semplicemente, e tutti i venerdì di marzo, e anco il venerdì santo, in pane ed acqua:
</p>

<p>
Che per il detto tempo reciti una volta la settimana i sette salmi penitenziali, con
le litanie e preci seguenti, e appresso la corona della beatissima sempre vergine Maria,
e ogni domenica cinque volte il <i>Pater noster</i> e l'<i>Ave Maria</i>, e una volta il <i>Credo</i>,
inginocchiato avanti qualche sacra immagine. E finalmente
</p>

<p>
Che durante la vita tua, come di sopra, confessi sacramentalmente quattro volte
l'anno i tuoi peccati al sacerdote che da noi ti sarà deputato, e di sua licenza ti comunichi
nelle quattro principali solennità, cioè nella Natività e Resurrezione di nostro
signore Gesù Cristo, della sacra Pentecoste e di tutti li Santi,
</p>

<p>
Riservando alla detta sacra Congregazione del Sant'Officio di Roma l'autorità di
mitigare e rimettere, o condonare in tutto o in parte le dette pene e penitenze.
</p>

<p>
E così diciamo, pronunziamo, sentenziamo, dichiariamo, condanniamo, ordiniamo,
penitenziamo e riferiamo in questo e ogni altro miglior modo e forma che di ragione
potemo e dovemo. —
</p>

<p>
Nella <i>Revue des questions historiques</i>, v <i>livraison</i>, dopo il mio lavoro fu pubblicato
un articolo notevolissimo del signor Enrico de l'Epinois sopra Galileo, dove si valse di
tutti gli autori antecedenti, e del processo originale comunicatogli a Roma. Arriva
alle medesime conclusioni nostre per altra via; il che tanto più le conferma. «Il decreto
dichiarò <i>falsam</i> una dottrina astronomica, che in fatto non lo era: la dichiarò contraria
alla Scrittura, e non l'era: s'è dunque ingannato; tutti il concedono, ma lo stato delle
cognizioni d'allora non permetteva d'ammettere la nuova teoria del movimento della
terra, che non fu mai discussa avanti al tribunale come dottrina scientifica, bensì come
contraria al senso tradizionale delle sacre scritture. Per ciò al principio del <span class="scp">XVII</span> secolo
il tribunale la condanna: nel secolo <span class="scp">XIX</span> il tribunale stesso l'adotterebbe, senza perciò
modificare i principj sui quali appoggiavasi la sentenza. Fra le due epoche è cangiato
non un principio teologico, ma un fatto scientifico, cioè che la teoria di Copernico oggi
non è un'improbabilità scientifica, ma una verità constatata dalla scienza. Il decreto
del 1616 fu un semplice provedimento di prudenza, perchè non ne soffrisse la verità
cattolica: <i>ne in perniciem catholicæ veritatis serpat.</i> Questo è il motivo: e a tal riguardo
è notevole la differenza fra le espressioni de' consultori e quelle del decreto della
Congregazione. I consultori decretano insensata, assurda, eretica quell'opinione: la Congregazione
ommette tutti quegli epiteti, e si limita a dichiararla falsa e contraria alla
Scrittura. Nella stessa censura de' consultori, la prima opinione è condannata senza riserva;
la seconda, cioè l'immobilità del sole, è detta solo erronea. Dunque anche dal
lato scientifico il tribunale è men colpevole che non si dica. Secondo Galileo, il sole non
aveva alcun movimento locale: oggi è dimostrato il contrario: e l'immobilità del
sole è proposizione assurda in cosmografia. Che conchiuderne, se non che la dottrina
del moto della terra era ben lontana dall'essere scientificamente stabilita? e come rimproverare,
non ad una commissione scientifica, ma ad un tribunale ecclesiastico, di
non averla immediatamente adottata, modificando l'interpretazione secolare d'un testo
della sacra scrittura?» (pag. 100)
</p>

<p>
Ivi sono moltiplicate le prove del rispetto e della benevolenza de' Romani e dei papi
verso Galileo, e dell'assurdità della tortura inflittagli, sulla quale l'ostilissimo Libri non
sa addurre altra prova se non che «essa era talmente abituale, che non si prese neppure
la fatica d'accennarla». Il qual Libri adduce pure che i manuscritti di Galileo furono
saccheggiati e dispersi dai famigli del Sant'Offizio, e la più parte perì, e che poco
mancò non si gettasse in una fogna il cadavere di lui. È noto che il granduca Leopoldo
II fe fare l'edizione delle opere di Galileo, i cui manuscritti conservava nella
preziosissima sua Biblioteca Palatina.
</p>

<p>
Dall'esame del processo stesso risulta che fu una precauzione per lo meno inutile
quella di monsignor Marini di non pubblicarlo integralmente. Ivi sono testualmente
queste parole di Galileo: «Per maggior conformazione del non aver nè tenuta nè
tener per vera la dannata opinion mia della mobilità della terra e stabilità del sole, se
mi sarà conceduta, sì come io desidero, abilità e tempo di poterne fare più chiara dimostrazione,
io sono accinto a farla; e l'occasione v'è opportunissima, attesochè nel
libro già pubblicato sono concordi gl'interlocutori di doversi, dopo certo tempo, trovar
ancor insieme per discorrere sopra diversi problemi naturali separati, della materia nei
loro congressi trattata. Con tale occasione dunque dovendo io soggiungere una o due
altre giornate, prometto di ripigliar gli argomenti già recati a favore della detta opinione,
falsa o dannata, e confutarli in quel più efficace modo che da Dio benedetto mi
verrà somministrato».
</p>

<p>
E altrove: «Già molto tempo avanti la determinazione della sacra Congregazione
dell'Indice, e prima che mi fosse fatto quel precetto, io stavo indifferente, ed avevo le
due opinioni di Tolomeo e di Copernico per disputabili, perchè e l'una e l'altra poteva
esser vera in natura. Ma dopo la determinazione sopradetta, assicurato della prudenza
de' superiori, cessò in me ogni ambiguità, e tenni, siccome tengo ancora, per verissima
ed indubitata l'opinione di Tolomeo, cioè la stabilità della terra e la mobilità del sole».
</p>

<p>
Qui soggiungerò che sta nell'Archivio di Firenze una cronaca del Settimanni, dove
quasi giorno per giorno son notati gli avvenimenti. Il cronista è avversissimo agli ecclesiastici:
pure non fa cenno di brutali trattamenti a Galileo. Scrive: «A dì X febbrajo
1632 (stile toscano) giovedì giunse in Roma G. Galilei, celebre astronomo fiorentino,
chiamato dalla Congregazione del Sant'Uffizio, e fu arrestato nel palazzo del serenissimo
granduca, situato alla Trinità de' Monti, dove abitava l'ambasciadore fiorentino. — Dicembre
1633. Il dottissimo matematico G. Galilei, dopo essere stato circa mesi 5
a disposizione del Sant'Uffizio di Roma, arrestato nel palazzo dell'ambasciadore fiorentino,
ed aver abjurato l'opinione di Copernico circa il sistema del mondo, e di poi per
ordine del medesimo Sant'Uffizio essere stato circa altri mesi cinque insieme nell'abitazione
di monsignor arcivescovo Piccolomini, essendogli stata data libertà di star in
campagna, ritirossi alla sua villa di Bellosguardo».
</p>

<p>
Nel carteggio de' cardinali, in esso Archivio, filza <span class="scp">LXXXII</span>, sono lettere del cardinale
Federico Borromeo e del cardinale Orsino, che promettono al granduca ogni appoggio
al Galilei quando era citato a Roma.
</p>

<p>
<a id="note336" href="#tag336">336.</a> <i>Pour ruiner un malheureux, spécialement un talent supérieur... deux ou trois
acharnès suffisent a l'œuvre... Dans le procés de Galilée, le mouvement de la terre
n'était point en jeu; mais seulement le mouvement de l'envie.</i> <span class="smcap">Phil. Chasles</span>, <i>Galileo
Galilei</i>, prefazione. Ripudiando le vulgari dicerie, egli ne imputa l'invidia de' letterati
nemici, e la tepidezza degli amici.
</p>

<p>
<i>Quelle aménité! Ce mond social est si délicat! Le pape punit à regret; le grandduc
voudrait sauver le philosophe: Niccolini s'y emploie: Bali Cioli le porte dans son
cœur. Partout convenence, bonne grâce, révérences attendries, obéissance acceptée:
une régularité accomplie. De justice et d'équité pas un mot. On ne le jette pas en
prison, ce qui serait trop féroce. Son agréable ennemi Firenzuola vient le voir, lui
sourit, l'interroge, le plaint, l'allaite d'espérances... Les dernières annèes du grand
astronome se passérent dans cette ville solitaire. Aucun geólier ne le surveillat, et
cette pénitence enfantine aigrissait l'ennuie de la retraite, jointe à de vives souffrances
physiques. Le sentiment de sa faiblesse intime, de ses détours inutiles ét de ses
inutiles concessions devait y ajouter bien de l'amertume; et le peu du fruit qu'il recueillait
de sa longue humilité, devait le lui faire regretter cruellement... Tout savant
qui voulait plaire et arriver aux honneurs le couvrait d'injures dans un gros livre
dedié aux puissances: on disait et on imprimait tout ce qu'on voulait contre lui: lui
ne pouvait rien imprimer ni rien répondre à qui que ce fût... Les Grassi, les Caccini,
les Firenzuola se frottaient les mains en achevant cet assassinat à coups d'épingles et
à coups de matelas. O personnes dislingués! o mœurs adoucies! ce que vous avez de
pire c'est que vous avilissez et dégradez vos victimes... Mais, grand homme, pourquoi
vous laissez-vous dégrader? On peut comparer ces doux assassinat qui a duré huit
ans, et n'a fini qu'avec sa vie, au meurtre du malheureux Prina, dont les bourgeois
d'une autre ville italienne se defirent en 1814 à coups de parapluie lentement, doucement,
hommes civilisés qui détestaient ce bruit, opéraient comme les envieux de
Galilée, avec componction, sagesse et convenence.</i>
</p>

<p>
Il protestante Federico De Rougemont (<i>L'homme et le singe, ou le matérialisme
moderne</i>. Neuchatel 1865) esclama: <i>On nous parle beaucoup d'un Galilée emprisonné
il y a plusieurs siècles par l'Inquisition romaine, et l'on oublie que, l'autre jour,
pour ainsi dire, les republicains de 1793 interdisaient à 25 milions de Français le
culte de la religion chrétienne.</i>
</p>

<p>
<a id="note337" href="#tag337">337.</a> La Polissena, che fu poi Maria Celeste, morì il 5 aprile 1634. Io trassi un racconto
pietoso dalle lettere di lei, che comparvero saviamente scelte nell'edizione dell'Alberi,
poi indiscretamente nell'opera dell'Arduini.
</p>

<p>
<a id="note338" href="#tag338">338.</a> Guglielmo Libri, che ai dì nostri rinnovellò ed inasprì tutte le vulgarità in proposito
del processo di Galileo, fa del Cavalieri uno de' peggiori nemici di questo e suo
plagiario. Or bene, Galileo ne parla sempre con affetto e riverenza: e il 26 luglio
scrive: «Godo da otto giorni la dolcissima conversazione del molto reverendo padre
Bonaventura Cavalieri, <i>alter Archimedes</i>». E al 16 agosto: «Il padre matematico di
Bologna è veramente un ingegno mirabile». E il 18 ottobre: «Sento gran consolazione
della soddisfazione ch'ella (frà Micanzio) mostra della contratta corrispondenza d'affetto
col padre matematico di Bologna».
</p>

<p>
Or come il Libri s'ingannò o perchè ingannò?
</p>

<p>
Il Cavalieri era frate <i>gesuato</i>, e il Libri lo scambiò per padre <i>gesuita</i>: <i>inde iræ.</i>
</p>

<p>
<a id="note339" href="#tag339">339.</a> La lettera è nel tom. <span class="scp">IX</span>, p. 196 delle <i>Opere di Galileo Galilei</i>, edite a Firenze.
</p>

<p>
<a id="note340" href="#tag340">340.</a> Si fa tanto caso dello <i>Sta sol contra Gabaon</i>. Ma anche nelle ipotesi più accettate,
il sole si muove con tutti gli altri soli, forse in quella gran nebulosa che si chiama
la via lattea. Quando il sole si fermasse, si fermerebbero i pianeti e i satelliti del suo
sistema; quindi la terra e la luna. Ciò non toglierebbe quelle incongruenze che gli
astronomi riconoscono nel miracolo di fermarsi soltanto la luna e la terra?
</p>

<p>
<a id="note341" href="#tag341">341.</a> Lo racconta ella stessa in lettera ch'è fra le inedite del Fabbroni.
</p>

<p>
<a id="note342" href="#tag342">342.</a> L'abate Henry ha pubblicato a Parigi, il 1865, <i>Les protestants revenus à la foi
catholique avec l'exposé des motifs qui les ont déterminés</i>; e la prima serie comprende
le conversioni in Francia, la seconda quelle in Germania e Svizzera, la terza
gl'Israeliti. Credemmo bene aggiungervi alcunchè per quelle in Italia, dove menzioneremo
Alberto Bury, che abjurato in Venezia il calvinismo, stampò colà nel 1576
<i>Methodus facilis veram Ecclesiam lumine rationis inveniendi, proposita a quodam
calvinista seu reformato, in gremio sanctæ Ecclesiæ cath. ap. rom. reducto</i>. Anche
monsignor Rœss vescovo di Strasburgo, stampa ora <i>Les convertis de la Reforme, d'après
leur vie et leurs écrits</i>; vera controversia in azione.
</p>

<p>
<a id="note343" href="#tag343">343.</a> Vedi la nota 2 del nostro Discorso IIL. Dalle devastazioni di quella guerra i
papi poterono salvare la biblioteca palatina di Eidelberga, che fu trasportata a Roma,
e fu poi restituita nel 1815. Lo Scioppio, che conosciamo, accusò Leone Alazio, di cui
pure abbiam fatto cenno, d'avere distratto i migliori libri di quella raccolta, ma egli se
ne scolpò.
</p>

<p>
Il marchese Francesco Nerli, ambasciadore del duca di Mantova a Roma, scriveva
al duca:
</p>

<p>
«Languivano le antiche glorie nella Corte di Roma, non senza discapito della nostra
santa religione negli ultimi periodi del vivere d'Innocenzo X, avendo non solo la più
infetta Germania e le rabbiose lingue di tutti gli eretici, ma le bocche profane d'empj
cristiani, vomitato ignominiosi improperj contro la sacrosanta maestà papale: o che li
ministri del defunto pontefice, o che l'avara natura dei più cospicui nella Casa Pamfilia,
fosse bastevol materia ad eccitar da ogni parte contumaci clamori. Con queste
obbrobriose memorie caduto infermo per alcuni mesi, l'odiato pontefice terminò con
l'idropica sete di respirare l'aure vitali».
</p>

<p>
<a id="note344" href="#tag344">344.</a> <span class="smcap">Bayle</span> alla voce <i>Chigi</i>. Il libro suo sopra accennato è <i>Judicium theologicum
super quæstionem an pax qualem desiderant Protestantes sit secundum se illicita.....
opera ac studio</i> <span class="smcap">Ernesti De Eusebiis</span> <i>civis romani</i>.
</p>

<p>
<a id="note345" href="#tag345">345.</a> Della costui politica, di cui tanto ebbe a soffrir l'Italia, così rideva Pasquino:
</p>

<div class="poem">
<p>Guerra a Cesare muove e propon pace,</p>
<p class="i2">Pronto sempre egualmente a pace e guerra</p>
<p class="i2">Quel ch'è sì glorioso in guerra e in pace,</p>
<p class="i2">Arbitro della pace e della guerra.</p>
<p>Guerra, dic'egli, io porto, e porto pace,</p>
<p class="i2">Ciò che vuol scelga il mondo, o pace o guerra:</p>
<p class="i2">Giust'è la guerra a dir non vuol la pace,</p>
<p class="i2">Bell'è la pace a dir non vuol la guerra.</p>
<p>Fin di mia guerra è il non voler la guerra:</p>
<p class="i2">Voler la guerra è il fin dell'altrui pace,</p>
<p class="i2">O facciam pace in pace o guerra in guerra.</p>
<p>Che gran re! che gran guerra! e che gran pace!</p>
<p class="i2">Manda la pace a principiar la guerra,</p>
<p class="i2">Manda la guerra ad esibir la pace.</p>
</div>

<p>
<a id="note346" href="#tag346">346.</a>
</p>

<div class="poem">
<p><i>Et tout le partit Protestant</i></p>
<p><i>Du Saint-Père en vain très-content.</i></p>
<p><i>Le chevalier de Sillery</i></p>
<p><i>En parlant de ce pape-cy</i></p>
<p><i>Souhaitait pour la paix publique</i></p>
<p><i>Qu'il se fast rendu catholique.</i></p>
<p class="i6"><span class="smcap">La Fontaine</span>, <i>Œuvres postumes</i>, p. 171.</p>
</div>

<p>
<a id="note347" href="#tag347">347.</a> <i>Opere del Galilei</i>, vol. <span class="scp">I</span>, p. 231.
</p>

<p>
<a id="note348" href="#tag348">348.</a> «Il vero ideale, intuitivo e rivelato, è di sua natura assiomatico, e si riduce a
corpo di scienza, deducendo e non inducendo, sintetizzando e non analizzando, e procedendo
in somma per modo affatto diverso dalle scienze naturali e dalla filosofia secondaria:
l'analisi può solo venire appresso, e se vuol precedere, non può giovare
altrimenti che a guisa di semplice apparecchio. La sintesi primitiva costituisce in religione
la fede cattolica, e in filosofia la fede razionale verso l'Idea: ella è la cognizione
del vero, contemplato nelle analogie o in se stesso, per mezzo del verbo jeratico.
Quando l'animo del fanciullo cattolico, formato e disposto dalla doppia instituzione del
catechismo e della Grazia, della Chiesa e di Dio, giunge a quel grado di cognizione che
gli permette di dire sentitamente e con pieno arbitrio, Io so e credo; egli acquista la
doppia fede dell'uomo e del cristiano. La sufficiente notizia del vero intelligibile e sovrintelligibile,
ch'egli ha ricevuta dalla parola educatrice, rende intima la sua persuasione
e l'ossequio ragionevole. Avendo apprese dal magistero ecclesiastico le verità razionali
e i dogmi arcani della religione, egli ammette quelle in virtù della propria evidenza, e
guidato dalla luce che diffondono, crede all'autorità della favella rivelatrice che l'esprime
e l'accompagna, crede ai misteri incomprensibili per la guarentigia autorevole degl'insegnatori.
Così, l'uomo, che per la grazia del primo rito era già abitualmente cristiano,
riesce tale in atto, piglia libero possesso dell'Idea perfetta, ed entra con essa alla cittadinanza
spirituale conferitagli nel celeste regno. Niuno può determinare l'istante preciso
e il modo speciale di questa operazione in ciascun individuo; giacchè la verità
assoluta e moltiforme del cristianesimo può influire nello spirito per mille diverse guise;
e l'impressione divina che accompagna ed accresce l'efficacia di quella, può ottemprarsi
in varj modi all'indole speciale del fanciullo e alle condizioni in cui è collocato. Ma ciò
che è manifesto si è che la fede cristiana e la fede razionale nel fanciullo bene instituito
non vengono mai precedute dall'analisi, dal dubbio, dall'esame, e che il metodo
cartesiano e protestante ripugna del pari alla religione e alla natura. Nei due casi si
annulla la fede collo scetticismo, a fine di poterla rifare coll'esame: si rinunzia al possesso
di un dono così prezioso ricevuto dall'educazione, o s'incorre nel grave rischio
di non poterlo ricoverare, come colui che trovandosi aver fra mano un gran tesoro necessario
alla sua vita, eleggesse di scagliarlo in mare per avere il diletto di ripescarlo,
faticando e nuotando con pericolo di annegarsi. E veramente la fede, che è l'innocenza
dello spirito, è come quella dei costumi assai più facile a conservare, purchè si adoperi
la debita vigilanza, che a racquistare, quando si è perduta. La fede è la vita delle
anime, le quali, a guisa dei corpi, non posson destarsi dal sonno mortale, o risorgere
senza miracolo». <span class="smcap">Gioberti</span>, <i>Introduzione allo studio della filosofia</i>.
</p>

<p>
<a id="note349" href="#tag349">349.</a> Nel <i>Catechismo</i> stampato a Basilea il 1561, si legge:
</p>

<p>
<i>Ministro.</i> Sebben l'esser nostro è infinitamente lontano dall'esser di Dio, non può
darsi che l'uomo non sia. Anzi è cosa sì chiara, che più nota non può trovarsi, e mostra
d'esser in tutto privo di giudizio chi non crede essere. Però ti prego, illuminato mio, che
tu mi dica s'egli ti par essere o no.
</p>

<p>
<i>Illuminato.</i> Mi par essere: ma per questo non so certo che io sia: imperocchè in
parermi d'essere, forse m'inganno.
</p>

<p>
<i>Ministro.</i> È impossibile che a chi non è gli paja d'essere: però, poi ch'ei ti par
essere, bisogna dire che tu sia.
</p>

<p>
<i>Illuminato.</i> Così è vero.
</p>

<p>
<a id="note350" href="#tag350">350.</a> <i>Méditation III</i>, alla fine.
</p>

<p>
<a id="note351" href="#tag351">351.</a> Vedasi qui sopra a pag. 276.
</p>

<p>
<a id="note352" href="#tag352">352.</a> <i>Quæst. II</i>, nei Libri Fisionomici. Ne parlammo a lungo a pag. 63 e seg.
</p>

<p>
<a id="note353" href="#tag353">353.</a> <i>Opera</i>, tom. <span class="scp">II</span>, part. <span class="scp">I</span>, pag. 277.
</p>

<p>
<a id="note354" href="#tag354">354.</a> <i>Le Catholique</i>, Parigi 1826, tom. <span class="scp">II</span>, pag. 198, 199 e altrove.
</p>

<p>
<a id="note355" href="#tag355">355.</a> Vedi il nostro vol. <span class="scp">II</span>, p. 334, Pur testè, lo spirito di Lamennais, evocato colla
magia moderna, diceva; «Quando in Italia si bruciarono Arnaldo da Brescia, Giordano
Bruno, Tommaso Campanella (<i>quasi fossero contemporanei</i>) si spensero le ultime voci
che protestavano in nome della verità contro il fanatismo che uccideva Cristo. Voi dovete
resuscitarle quelle sante voci». <i>Annali dello spiritismo in Italia</i>, vol. <span class="scp">I</span>, p. 663.
</p>

<p>
<a id="note356" href="#tag356">356.</a> Troviamo pure all'Indice:
</p>

<ul>
<li>Chiaretta, <i>Sull'Eucaristia</i>.</li>
<li>Ciaffoni, <i>Apologia della morale de' Santi Padri</i>.</li>
<li>Bozi, <i>La Tebaide sacra</i>.</li>
<li>Gambacorta, <i>Le immunità ecclesiastiche</i>.</li>
<li>Giovanni Garrido, <i>Sui Benefizj</i>.</li>
<li>Romolo Cortaguerra, <i>L'uomo, il papa, il re</i>.</li>
<li>Grillenzoni Giovanni, <i>De l'ansietà dell'anima</i>.</li>
<li>Scipione Calandrini, <i>Origine delle eresie</i>.</li>
<li>Feliciano Oliva, <i>La giurisdizione ecclesiastica</i>.</li>
<li>Bonini di Chiavari, <i>L'ateista convinto</i>.</li>
<li>Carlo Cala, <i>Il contrabando de' preti</i>.</li>
</ul>

<p>
<a id="note357" href="#tag357">357.</a> Così lo storico Zazzera. Fra i libri proibiti d'allora compajono Giovanni Orsino,
<i>Scienze ermetiche</i>; e <i>Magica, seu mirabilium historiarum de spectris et apparitionibus
spirituum; item de magicis et diabolicis incantationibus</i>.
</p>

<p>
<a id="note358" href="#tag358">358.</a> Estratto da copia nell'Archivio de' Frari.
</p>

<p>
<a id="note359" href="#tag359">359.</a> <i>Vita del cavaliere Borri</i>, p. 354. Forse è opera del Leti, come l'<i>Ambasciata di
Romolo ai Romani</i>, libro rarissimo stampato a Brusselles il 1671, e mal attribuito al
Borri, del quale vi va unito il processo. Questo fu riprodotto nella <i>Amœnitates litærariæ</i>,
tom. <span class="scp">V</span>, p. 149, e nella <i>Historia d'Italia</i> del Brusoni (Torino 1680, da pag. 724
a 732) «perchè veramente di nessun altro eresiarca si leggono tante e sì stravaganti
follie nelle materie di fede».
</p>

<p>
Sul Borro altre notizie si hanno nell'Archivio di Firenze, Strozziane, filza <span class="scp">CCXLIV</span>; e
filza <span class="scp">LXXIX</span> del tomo <span class="scp">XI</span> Segretaria Vecchia, coll'abjura di esso.
</p>

<p>
<a id="note360" href="#tag360">360.</a> <i>De ortu et progressu chemiæ</i>. Nella Magliabecchiana, mss., classe <span class="scp">XXIV</span>, 65 è
un'invettiva contro il Borro.
</p>

<p>
<a id="note361" href="#tag361">361.</a> «Lo spirito moderno si mostrò molto severo verso il cenobitismo. Abbiamo dimenticato
che nella vita comune l'anima dell'uomo gustò le maggiori gioje: cessammo
il cantico <i>Quant'è bello e giocondo l'abitar insieme i fratelli</i>. Ma quando l'individualismo
moderno avrà portato gli ultimi suoi frutti, quando l'umanità, impicciolita,
attristata, fatta impotente, tornerà alle grandi istituzioni, alle forti discipline; quando
la meschina nostra società borghese, dirò meglio, il nostro mondo di pigmei sarà stato
respinto a frustate dalla parte eroica e idealista dell'umanità, allora la vita comune ripiglierà
tutto il suo valore. Una quantità di cose grandi, come la scienza, si sistemeranno
sotto forme monastiche con eredità non di sangue: l'importanza che il nostro
secolo attribuisce alla famiglia diminuirà (!); l'egoismo, legge essenziale della società
civile, non basterà alle grandi anime: tutti accorrendo dai punti più diversi, si alleeranno
contro la vulgarità: si troverà senso alle parole di Gesù e alle idee del medioevo sulla
povertà: si comprenderà che il posseder qualche cosa potè esser considerato come una
degradazione, e che i fondatori della vita monastica abbiano disputato secoli per sapere
se Cristo possedette almeno «le cose che si consumano per l'uso». Le sottigliezze francescane
torneranno grandi problemi sociali. Lo splendido ideale, delineato dall'autore
degli <i>Atti apostolici</i> sarà iscritto come una rivelazione profetica all'entrar del paradiso
dell'umanità». <span class="smcap">Renan</span>, <i>Les Apôtres</i>, p. 132-133.
</p>

<p>
<a id="note362" href="#tag362">362.</a> Vedasi un manuscritto nella Magliabecchiana, classe <span class="scp">VIII</span>.
</p>

<p>
<i>Le visioni del beato Amedeo</i>, grosso volume di ducenquindici carte che si conserva
manuscritto nella stessa Magliabecchiana, asserisce che gli errori saranno vinti da coloro
che aderiranno al sommo pastore, <i>quorum potior pars reperietur in urbe Florentina,
tamquam capite religionis, non auctoritate qua Roma potestatis caput est, sed
adhesione. Nulla nam civitas ita rebus Christi adherebit sicut illa. Conservabitur et
illa de qua tibi alias dixi pro liberatione ab alienis totius Italiæ</i>.
</p>

<p>
<a id="note363" href="#tag363">363.</a> Gran mistico fu il poeta spagnuolo Luigi Ponce de Leon, che stette nelle prigioni
del Sant'Uffizio dal 1572 al 76, e morì nel 91.
</p>

<p>
<a id="note364" href="#tag364">364.</a> <i>Mss. de Spalatin. Lettres de Luthère à Melanton</i>, 5 août.
</p>

<p>
<a id="note365" href="#tag365">365.</a> <span class="smcap">Bernino</span>, <i>Storia delle eresie, Secolo <span class="scp">XVII</span></i>, c. 9.
</p>

<p>
Molti de' libri proibiti allora riguardano la mistica. Tale il <i>Tesoro mistico scoperto
all'anima desiderosa d'orazione continua</i>... dato in luce da un sacerdote genovese
(proibito il 1605). — <i>Passi dell'anima per il cammino di pura fede</i>, di Giovanni Paolo
Rocchi (proibito il 1687). — Petrucci Pier Matteo, <i>Lettere e trattati spirituali e mistici</i>. — <i>I
mistici enigmi disvelati</i>. — <i>La contemplazione mistica acquistata</i>. — <i>Il nulla delle
creature, il tutto di Dio</i> (condannati il 1686). — <i>Alfabeto litterale, fantasmatico, mistico,
acquisito, contemplativo, col quale resta formata risposta circolare ad una religiosa
pusillanime nel dibattimento della contemplazione mistica acquisita</i> (proibito
il 1687).
</p>

<p>
<i>Lotto spirituale per le povere anime del purgatorio</i> (proibito il 1703).
</p>

<p>
<i>Dialogo della bellezza, e arte di ben servirsi delle finestre dell'anima</i> (proibito
il 1732).
</p>

<p>
Di Michele Cicogna, molti libri di devozione, come, <i>Ambrosia Celeste, o soave cibo
dell'anima contemplativa</i>. — <i>Fontana del divino amore</i>. — <i>Cristo Gesù appassionato</i>. — <i>Fiamme
d'amor divino dell'anima desiderosa di far il bene</i>.
</p>

<p>
Di Falconi Giovanni, <i>Alfabeto per saper leggere in Cristo</i>. — <i>Lettera ad una
figliuola spirituale, nella quale s'insegna il più puro e perfetto spirito dell'orazione</i>.
</p>

<p>
<a id="note366" href="#tag366">366.</a> Nella Magliabecchiana sta di Pandolfo Ricasoli una «Interpretazione de' salmi
ebraici» che son cinque salmi, scritti cominciando dal fine, e sotto a ciascun versetto
la traduzione italiana, poi il commento, diretto ad una religiosa, alla quale il Signore
«spira e dona tal volontà e spirito e forza d'imparare con gran facilità e con perseveranza
la sacra lingua hebraica per servirsene a contemplar li divinissimi misteri, e
non per insegnare nè predicare».
</p>

<p>
Alla Magliabecchiana stessa esiste di Celso Cittadini l'<i>Esposizione del pater noster</i>,
offerta a don Cosmo de' Medici il 1602, la prima volta che andava a Siena (<i>Manuscritti,
Classe</i> <span class="scp">XXXV</span>, n. 19). Nella prefazione dice aver già esposto l'<i>Ave Maria</i> e la canzone
del Petrarca alla Vergine, dedicandola alla granduchessa.
</p>

<p>
Ivi pure trovo cenno d'una solennissima missione, che nel 1714 fece il padre
Segneri (juniore) sulla piazza di Santa Croce; il quale fu ricevuto colle accoglienze
che altri secoli serbano ai principi o ai ciarlatani; e alle sue prediche assistevano gran
popolo, la miglior nobiltà e il granduca.
</p>

<p>
<a id="note367" href="#tag367">367.</a> «Perchè così vollero i suoi <span class="scp">CARNEFICI</span>», dice il Passerini nella <i>Genealogia e
storia della famiglia Ricasoli</i> (Firenze 1861). Il suo processo leggesi nel codice 1695
della biblioteca Riccardiana. Quando la Faustina corrompea quelle povere fanciulle,
altre monache videro sudar sangue un <i>Ecce Homo</i> in Santa Lucia in via San Gallo.
</p>

<p>
<a id="note368" href="#tag368">368.</a> Il supplizio de' quietisti è distesamente narrato dal Mongitore.
</p>

<p>
<a id="note369" href="#tag369">369.</a> <i>Ein grosser Liebhaber der wahren Religion und Gottseligkeit</i>. <span class="smcap">Luteri</span> epp. 401.
</p>

<p>
<a id="note370" href="#tag370">370.</a> In un itinerario manuscritto d'un anonimo milanese, citato dall'Argelati, p. 1721,
e che è del 1515 leggesi: «Da Milano a Boffalora, a Novara, a Vercelle, Santo Germano,
Ciliano. Chivasso è terra murata e grande come Abiategrasso. Turino è città
grande come Pavia, ed è metropoli del Pe di Monti, et ci è il senato del duca di Savoja,
et ci è uno studio ma poco bono, et ha uno castellucio non troppo forte».
</p>

<p>
<a id="note371" href="#tag371">371.</a> <i>Hist. des variations</i>, lib. <span class="scp">XI</span>.
</p>

<p>
<a id="note372" href="#tag372">372.</a> <i>Cum omnes aliæ sectæ immanitate blasphemiarum in Deum audientibus horrorem
inducant, hæc magnam habet speciem pietatis, eo quod coram hominibus juste
vivant, et bene omnia de Deo credant, et omnes articulos qui in symbolo continentur
observent; solummodo romanam ecclesiam blasphemant et clerum</i>. Claudio di Seysel
arcivescovo di Torino, dichiarò irreprovevole la loro vita: locchè a Bossuet pare una
nuova seduzione del demonio.
</p>

<p>
<a id="note373" href="#tag373">373.</a> Vedi la nota 21 del nostro Discorso XXXVIII.
</p>

<p>
<a id="note374" href="#tag374">374.</a> <span class="smcap">Mansi</span>, <i>Concil. Collectio</i>, T. <span class="scp">XXII</span>, p. 492.
</p>

<p>
<a id="note375" href="#tag375">375.</a> <i>Præsertim tibi auctoritate mandantes quatenus hæreticos valdenses et omnes, qui
in taurinensi diœcesi zizaniam seminant falsitatis, et fidem catholicam alicujus erroris
seu pravitatis doctrina impugnant, a toto taurinensi episcopatu imperiali auctoritate
expellas: licentiam enim, auctoritatem omnimodam et plenam tibi conferimus
potestatem, ut, per tuæ studium sollicitudinis, taurinensis episcopatus area ventiletur,
et omnis gravitas quæ fidei catholicæ contradicit, pœnitus expurgetur. Gioffredo,
Storia delle Alpi Marittime</i> al 1209.
</p>

<p>
<a id="note376" href="#tag376">376.</a> <i>Chron. Corradi Uspergensis</i> al 1212.
</p>

<p>
<a id="note377" href="#tag377">377.</a> <span class="smcap">Rorengo</span>, <i>Memorie storiche della introduzione delle eresie nelle valli di Lucerna,
marchesato di Saluzzo</i>, ecc. Torino 1649.
</p>

<p>
<a id="note378" href="#tag378">378.</a> La vita del Cambiano fu scritta dal teologo Carlo Marco Arnaud di Lagnasco.
Il Cambiano col Pavoni fu beatificato nel 1856.
</p>

<p>
<a id="note379" href="#tag379">379.</a> Lettera data da Ginevra il 17 dicembre 1403: e prosegue esponendo alcune superstizioni
di questa città, dove festeggiavasi sant'Oriente; e di Losanna ove i campagnuoli
veneravano (dic'egli) il Sole, ogni mattina dirigendogli voti e preghiere.
</p>

<p>
<a id="note380" href="#tag380">380.</a> Il processo esiste nell'archivio arcivescovile di Torino, Protocollo 19, fol. <span class="scp">XLVI</span>.
</p>

<p>
<a id="note381" href="#tag381">381.</a> <span class="smcap">Semeria</span>, <i>Storia della chiesa di Torino</i>, lib. <span class="scp">I</span>, pag. 678.
</p>

<p>
<a id="note382" href="#tag382">382.</a> <i>Monum. Hisioriæ patriæ: Scriptores</i>, vol. <span class="scp">IV</span>, pag. 1445 e seg.
</p>

<p>
<a id="note383" href="#tag383">383.</a> <span class="smcap">Claudii Seisselli</span>, <i>archiep. taurinensis, adversus errores et sectam Valdensium
disputationes</i>. Parigi 1520, pag. 55, 56.
</p>

<p>
<a id="note384" href="#tag384">384.</a> <span class="smcap">Pierre Gilles</span>, <i>Hist. eccles. des églises vaudoises</i>.
</p>

<p>
<a id="note385" href="#tag385">385.</a> Lib. <span class="scp">I</span>, pag. 23 al 1536, pag. 35, 36 al 1544 ecc.
</p>

<p>
<a id="note386" href="#tag386">386.</a> Ciò sostiene anche il protestante J. J. Herzog (<i>De origine et pristino statu Waldensium
secundum antiquissima eorum scripta cum libris catholicorum ejusdem ævi
collata</i>, Alla 1849), il quale analizzò tutti i manuscritti valdesi delle biblioteche di Ginevra,
Lione, Parigi, Cambridge, Dublino. Egli stesso pubblicò a Alla, nel 1853, <i>Die
romanischen Waldenser, ihre vorrefermatorichen Zustände und Lehren, ihre Reformation
im sechszehenten Jahrhundert, und die Rückwirkungen derselben, nach ihren
eignen Schriften dargestellt</i>. Tuttochè protestante, vuol provare che le credenze dei
Valdesi modificaronsi assai, via via allontanandosi dalla Chiesa cattolica, e accogliendo
le opinioni degli Ussiti.
</p>

<p>
Anche A. W. Dieckhoff (<i>Die Waldenser in Mittelalter, zwei historische Untersuchungen</i>.
Gottinga 1851) tende a provare che i varj scritti, i quali si sogliono riferire
ai cominciamenti dei Valdesi, sono mera imitazione degli Ussiti. Questi scritti sarebbero:
<i>L'Anticristo, Aiço es la causa del nostro despartiment de la Glesia romana</i>, colla data
del 1120; e la <i>Nobla Leizon</i>, del 1100. Ad ogni modo sarebbero troppo posteriori all'età
apostolica, cui taluno farebbe risalire quelle credenze: ma la buona critica non riconosce
tanta antichità alla prima d'esse opere, dove è citato Agostino Trionfo, che
morì nel 1328, e forse non è che traduzione di un lavoro de' Fratelli Boemi, portante il
titolo stesso. La <i>Nobla Leizon</i> non può collocarsi che alla fine del <span class="scp">XII</span> secolo.
</p>

<p>
Vedi <span class="smcap">Charvaz</span>, <i>Ricerche storiche sulla origine dei Valdesi, e carattere delle primitive
loro dottrine</i>. Parigi 1836.
</p>

<p>
È strano che frà Paolo Sarpi, al principio della sua Storia del Concilio di Trento,
dopo detto che tutto il mondo era all'obbedienza della Chiesa romana, soggiunge: «Solo
in una piccola parte, cioè in quel tratto di monti che congiungono le Alpi con li Pirenei,
vi erano alcune reliquie degli antichi Valdesi, ovvero Albigesi. Nelle quali però era
tanta semplicità e ignoranza delle buone lettere, che non erano atti a comunicar la
loro dottrina ad altre persone, oltrechè erano posti in così sinistro concetto di empietà
e oscenità appresso i vicini, che non vi era pericolo che la contagione potesse passare
in altri».
</p>

<p>
<a id="note387" href="#tag387">387.</a> <i>Ann. evangelii rennovati</i>. Decad. 2, an. 1530. Vedi anche <span class="smcap">Ruchat</span>, <i>Histoire de
la reformation en Suisse</i>, vol. <span class="scp">VII</span>.
</p>

<p>
<a id="note388" href="#tag388">388.</a> <span class="smcap">Beza</span>, <i>Hist. des églises reformées</i>, tom. <span class="scp">I</span>, p. 36. <span class="smcap">Perrin</span>, <i>Histoire des Vaudois</i>,
pag. 161.
</p>

<p>
<a id="note389" href="#tag389">389.</a> <span class="smcap">Gilles</span>, <i>Hist. générale des Eglises vaudoises</i>, c. <span class="scp">X</span>.
</p>

<p>
<a id="note390" href="#tag390">390.</a> <span class="smcap">Boverio</span>, <i>Annales M. Capuccinorum ad</i> 1555.
</p>

<p>
<a id="note391" href="#tag391">391.</a> Giovanna de Jussie savojarda, monaca francescana in Santa Chiara di Ginevra,
visti i disordini della Riforma, ricoverossi ad Annecy, ed ivi stampò nel 1535 <i>Le Levain
du Calvinisme</i>, narrandone i sacrilegj e i mali.
</p>

<p>
<a id="note392" href="#tag392">392.</a> È edito dallo Zaccaria, <i>Iter literarium per Italiam</i>, parte <span class="scp">II</span>, op. <span class="scp">XIII</span>.
</p>

<p>
<a id="note393" href="#tag393">393.</a> Questi descrisse minutamente le circostanze di quella guerra in lettere ai ministri
di Ginevra, e sono date dal Léger, tom. <span class="scp">II</span>, pag. 687-96.
</p>

<p>
<a id="note394" href="#tag394">394.</a> Il Boldù, ambasciatore veneto, racconta che, essendo per partire coll'esercito sotto
Hesdin in Fiandra, Emanuel Filiberto uscì sulla bruna con un solo servo, e chi lo vide
credeva andasse da qualche amica a congedarsi. Invece andò al monastero di San Paolo,
vi vegliò tutta la notte, la mattina si confessò e comunicò, e raccomandatosi a Dio,
tornò a' suoi doveri di generale.
</p>

<p>
<a id="note395" href="#tag395">395.</a> Al 13 giugno 1560 san Carlo scriveva a monsignor di Collegno, ministro del
duca di Savoja, che il papa avea «depositati ventimila scudi in mano del signor
Tommaso de' Marini a Milano, che hanno da servire per defensione de li Cantoni cattolici
contro gli altri Cantoni eretici che volessero offendere li detti Cattolici: e da
questi ventimila scudi Sua altezza (<i>il duca</i>) ne caverà questa comodità, che, stando li
Cantoni luterani impediti nella guerra contro i cattolici, non potranno andar in soccorso
di Ginevra, quando S. A. anderà ad assaltarla. Oltre di ciò, Sua santità offerisce che,
quando il signor duca anderà adosso a Ginevra, l'ajuterà d'altri ventimila scudi in contanti
in tre mesi. E di più manderà la sua cancelleria, pagata a sue spese, quale abbi
a servire S. A. mentre durerà questa impresa di Ginevra. Sua santità per mantenimento
di questa guerra, quando avesse a durare più di quel che speriamo, si contenterà
di concedere qualche decime, ed ancora la crociata, se bisognerà. Sua santità
fa ricordare a S. A., che non è al proposito di dar nome a questa guerra che sia contra
Luterani, ma solamente contra suoi ribelli, per ricuperar quella città ch'è sua. Pure
in questo se ne rimette al buon giudizio di S. A.». <i>Archivj del Regno</i>.
</p>

<p>
È alle stampe l'istruzione che la Corte di Roma dava al padre Corona il 28 luglio
1621, mandandolo alla Corte di Torino e di Francia, specialmente per indurre ad un'impresa
sopra Ginevra, città che, non avendo territorio o dignità propria, nè merito guerresco
o scientifico, non ha ragione d'esistere indipendente; mentre è una sentina di
mali per l'Italia: e dovrebbe appartenere al duca di Savoja, <i>salvo jure episcopatus</i>.
Il duca aveva intenzione di occuparla, ma ne l'impedì la guerra, che esaurì i suoi
mezzi. Ora sarebbe propizio il momento, ma bisognerebbe far capo dell'impresa il papa,
acciocchè non si accusasse l'ambizione del duca di Savoja. A questo però conviene rivolgersi
prima, e se nicchiasse, andare al re di Francia; indotto il quale, certo il duca
non esiterebbe. Al re bisogna mostrare quanto il papa desideri il riacquisto di Sedan,
della Rochelle, di Oranges ecc., e sopratutto di Ginevra: non potersi dire ch'esso re
osteggi di buona fede gli Ugonotti se poi protegge Ginevra, ch'è la loro Roma: il
tempo essere a proposito, mentre Svizzeri e Grigioni sono occupati per la Valtellina:
nè si può temere dell'Inghilterra o dei Bernesi: Friburgo vedrebbe volentieri la vicina
Ginevra restituita ai Cattolici: tanto più l'arciduca Alberto per l'Alsazia e il Tirolo:
l'imperatore godrebbe degl'incrementi d'un vicario dell'impero: i principi italiani non
v'hanno interesse, e il re di Spagna si sovverrà di quanto Filippo II fece per servire a
tal uopo il duca di Savoja. Anche i Bernesi vedrebbero Ginevra più volontieri nelle
mani di questo che non del re di Francia, il quale potrebbero essi temere se ne valesse
per metter la briglia alla Svizzera e alla Savoja.
</p>

<p>
<a id="note396" href="#tag396">396.</a> Il cardinale d'Este, da Parigi scrive al cardinale Borromeo a Roma, aprile 1562:
«Il signor duca di Savoja ha mandato qua a fare una onorata ed amorevole offerta a
questa maestà, presentandogli a questa occorrenza diecimila fanti italiani e seicento
cavalli, e la sua persona medesima se sarà bisogno, con voler pagare la terza parte
per sei mesi alle sue spese: la quale offerta è stata molto cara a questi signori, e gli
n'hanno un grande obbligo». <i>Manuscritto nella Bibliot. di Parma</i>.
</p>

<p>
Beza (nel <i>Réveille-matin des Français</i>. Introduction, p. 12), oppone a Carlo IX la
tolleranza di Emanuele Filiberto. <i>Vous pourriez imiter l'exemple de monseigneur de
Savoie, tout aussi catholique que vous, et qui entretient les pasteurs et ministres de
notre réligion aux dépens des trop gras révenus des trois baillages de Thonon, Gex et
Ternier, où il ne souffre nullement d'être dit une seule méchante petite messe basse:
étant au reste si bien obéi d'eux, qu'il n'a nuls de ses sujets desquels il se puisse mieux
assurer que de ceux-ci et de ceux de val d'Angrogne, auxquels il donne presque une
semblable liberté.</i>
</p>

<p>
Pure nel 1568 l'avvocato generale della Savoja significò ai pastori protestanti il divieto
di combattere o riprendere ne' loro sermoni la religione romana, attestando che
l'eresia sarebbe bentosto estirpata (<span class="smcap">Clapared</span> et <span class="smcap">Noeff</span>, <i>Hist. du pays de Gex</i>). L'Ordine
de' santi Maurizio e Lazzaro fu istituito o riordinato per proteggere la religione
cattolica, e Gregorio XIII nel 1575 lo arricchiva de' beni ecclesiastici de' baliaggi occupati
dai Protestanti, soggiungendo che «quando gli abitanti di que' paesi venissero alla
luce del vero, i loro vescovi stabilirebbero bastanti parrocchie, prendendo all'uopo sui
beni ceduti ai cavalieri di san Maurizio e Lazzaro una rendita di cinquanta ducati
per cura».
</p>

<p>
<a id="note397" href="#tag397">397.</a> Carteggio Mediceo nell'Archivio diplomatico di Firenze.
</p>

<p>
<a id="note398" href="#tag398">398.</a> <span class="smcap">Hamon</span>, <i>Vie de saint-François de Sales</i>, 1854.
</p>

<p>
A san Francesco di Sales re Carlalberto fece erigere una statua nella basilica
vaticana, opera di Adamo Tadolini, che costò lire trentamila. Carlalberto fece istanza
presso Gregorio XVI acciocchè riconoscesse il culto che da immemorabile si prestava
al beato Umberto, al beato Bonifacio arcivescovo di Cantorbery, alla beata Lodovica,
tutti de' conti di Savoja; aggiunti a questi la venerabile Clotilde moglie di re Carlo
Emanuele IV, e il beato Amedeo IX e la beata Margherita terziaria domenicana. Se ne
fece una relazione dalla sacra Congregazione de' riti, tale che Gregorio XVI esclamò:
«Ma questa è una casa di santi».
</p>

<p>
Nel 1631 fu pubblicata a Ciamberì un'<i>Apologia per la serenissima Casa di
Savoja contro le scandalose invettive intitolate</i> Première et seconde savoysienne.
Toglie essa a negare che i duchi di Savoja abbiano usurpato terre alla Francia o all'Impero,
nè recato gravi offese alla Chiesa, asserendo che «la santa sede e la Chiesa non
hanno mai avuto figli più obbedienti dei Reali di Savoja, che i sovrani pontefici in riconoscenza
del loro zelo, onorarono dei più grandi elogi».
</p>

<p>
Della costante devozione di Casa di Savoja, così movea lamento la <i>Revue des Deux
Mondes</i> il novembre 1866: <i>Il n'est pas de race royale plus constamment soumise. Sa
devotion portée jusqu'aux minuties du cloître, lui donne un physionomie à part, où les
traits de l'ascète et du moine se mêlent souvent à ceux du politique et du guerrier...
Ils se font volontiers moines, évéques, cardinaux et papes. Rome les canonise; elle ne
sait rien refuser à ces saints; et</i> <span class="smcap">tandis qu'elle ne laisse aucun pouvoir étranger
prendre pied sur le sol italien</span>, <i>elle se montre conciliante envers celui-ci, elle en
vient avec lui aux accomodements et aux concordats</i>.
</p>

<p>
<a id="note399" href="#tag399">399.</a> Una sua memoria al Mansfeld è stampata nell'<i>Archivium unito-protestanticum</i>
del 1628, e illustrata da B. Erdmannsdörfer, <i>Herzog C. Emmanuel von Savoyen und
die deutsche Kaiserwal von</i> 1619. Lipsia 1862.
</p>

<p>
<a id="note400" href="#tag400">400.</a> Capefigue (<i>Hist. de la refor. et de la Ligue</i>, tom. <span class="scp">VI</span>, p. 310) reca questa lettera,
tolta dalla Biblioteca Imperiale.
</p>

<p>
<a id="note401" href="#tag401">401.</a> Vedi la nota 21 del Discorso XXXIX.
</p>

<p>
Del resto è noto che, quando Enrico III, reduce o profugo dalla Polonia, passò
dalla Savoja, gli si chiesero, <i>in ricompensa d'una colezione</i>, le città di Pinerolo e di
Savigliano, ed egli la consentì al duca: il quale poco dopo, vedendo Enrico III impigliato
nella guerra civile, invase il marchesato di Saluzzo, protestando glielo renderebbe,
ma intanto deponendo tutti gli uffiziali di Francia, e facendo battere una medaglia
con un centauro che calpesta una corona, e il motto <i>opportune</i>, per indicare che
avea saputo cogliere il tempo. Altri luoghi della Provenza occupò dopo ucciso Enrico
III, talchè Enrico IV per frenarlo occupò la Savoja, e fe battere una medaglia con
un Ercole che prostrava il centauro, e col motto <i>opportunius</i>. Questi fatti sono ricordati
nella <i>Première et seconde savoisienne</i>, libercoli pubblicati quando Enrico IV obbligò
il duca di Savoja a cedergli il marchesato di Saluzzo. Solo Clemente VIII riuscì
a calmare Enrico, che da tutti i politici, e massime dal cardinale d'Ossat, era consigliato
a ritenersi la Savoja e tutto il Piemonte, per punire l'infido duca, e serbarsi
aperto il passo all'Italia: ed Enrico, più generoso che prudente, restituì ogni cosa a
Carlo Emanuele.
</p>

<p>
<a id="note402" href="#tag402">402.</a> <span class="smcap">Muston</span>.
</p>

<p>
<a id="note403" href="#tag403">403.</a> Vedi <span class="smcap">Bayle</span> in <i>Chigi</i>., e qui sopra a pag. 314.
</p>

<p>
<a id="note404" href="#tag404">404.</a> Di quel tempo rechiamo le seguenti note, somministrateci da monsignor Bernardi.
</p>

<p>
«Faccio fede, et attesto io sottoscritto Lorenzo Bernardi, podestà di Bubbiana
(Bibiana) hauer il giorno, e festa di san Lorenzo hor scorso, che fu li dieci d'agosto dell'anno
hora scorso, proceduto alla visita e recognitione de' cadaueri vccisi dalli ribelli
Religionarj, venuti la mattina d'esso giorno nel presente luogo, et hauerne ritrouato il
seguente numero tutti del presente luogo. Et primo il nob. M. Matteo Barbero, huomo
di conditione, carico di otto figliuoli, d'età d'anni cinquantacinque, Maria Bonauda d'età
d'anni ottanta circa, donna pouera et miserabile mendica, Andriano et Anna figliuoli
del fu Marcellino Sebraro d'età d'anni, cioè detto Andriano di quattordici, e detta Anna
di tredici, lauoratore di campagna, Cattarina et Maria figliuole di Giovanni Domenico
Porta, d'età d'anni, cioè detta Cattarina di sedici, et detta Maria di venti, miserabili,
e d'honorate qualità, Antonio Buffo servo di Gerolamo Cocho, d'età d'anni quindici circa,
miserabile, Catterino e Giouannina giugali de' Borghi, d'età d'anni venti circa caduno,
lauoratori di campagna, Gabrielle Alloa, d'età d'anni quaranta circa, carico di due
figliuoli piccoli, lauoratore di campagna, Andrea Chiaberto, d'età d'anni venticinque,
lauoratore di campagna, Giouanna Bertotta, d'età d'anni settanta circa, mendica, Giacomo
Antonio figliuolo di Bartolomeo Barone, d'età d'anni quattordici, lauoratore di
campagna, Madalena figliuola di Bernardo Richa e moglie di Giouanni Pietro Sebraro,
gravida a punto di partorire, d'età d'anni venti, di campagna, Giouanni Francesco Smoriglio,
chierico della Motta, qual faceua sua douzena in questo luogo per la scuola, d'età
d'anni quindici circa, d'onorate qualità, Madalena e Lorenzo madre e figliuolo de' Veroni,
d'età d'anni, cioè detta Madalena di sessanta, e detto Lorenzo di quindici circa,
persone pouere e di trauaglio, che in tutto sono cadaueri diecisette, come dal detto
atto di visita, et informationi di recognitione di quelli appare, de' quali mi offerisco
farne fede ad ogni richiesta. In fede del che ho fatto la presente, et mi sono manualmente
sottoscritto. Bubbiana, li otto genaro dell'anno mille seicento sessantaquattro.
</p>

<p>
<span class="smcap">Bernardi</span>, podestà».
</p>

<p>
«Faccio fede io sottoscritto Lorenzo Bernardi nodaro, et podestà di Bubbiana, siccome
alla venuta che hanno fatto li ribelli religionarj della valle di Luserna nel presente
luogo, il giorno et festa di san Lorenzo hor scorsa, che fu li dieci d'agosto, sono entrati
nelle seguenti chiese e case de' particolari, e quelle saccheggiate come segue:
E primo sendo entrati nel conuento e chiesa de' RR. padri Missionarj del presente
luogo hanno rotto la porta, esportato la piscide, calice, messo a pezzi l'imagine della
Madonna, e tutte le paramente, cioè pianete, mantili et altre, come dalle informationi
da noi tolte a pieno risulta. Più nella chiesa de' Disciplinanti del presente luogo, rotto le
sedie, esportate le vesti di essi, et le paramente del sacerdote, et altare, come anche il
calice e diverse altre cose come da dette informationi appare. Più hanno saccheggiato
la casa del signor Pietro Moreno, come dalle informationi transmesse all'eccellentissimo
signor marchese di Pianezza si vede. Più la casa del signor capitano Tommaso Barbero,
la casa di Andrea Bonino, la casa di madonna Simonda Moresca vedoua, la casa
di M. Andrea Buffa, la casa di Bartolomeo Castella, la casa di Francesco Bonino, la casa
di Giacomo Antonio Orcello, la casa del signor luogotenente Giovanni Geraudo, la casa
di Matteo Borgo, la casa di M. Francesco Falco, la casa di Marcellino Paolo, et la casa
di M. Matteo Barbero, hauendo rotte le porte, e condotti via caualli, bestiami bouini,
aperto i coffani, et esportate moltissime lingierie, denari et effetti, come parimente
resulta dalle suddette informationi, et a noi infrascritto podestà dopo hauerli ributtati
dalla mia porta, quali con colpi di massa metteuano a basso, hanno rotto le porte d'una
mia cassina poco discosta dal presente luogo, e mi hanno preso vna caualla di prezzo
di doppie sei, come ne consta da informatione ricevuta dal detto signor Pietro Morello
nodaro et compodestà del presente luogo. In fede mi sono manualmente sottoscritto.
Dat. in Bubbiana, li 13 genaro 1664.
</p>

<p>
<span class="smcap">Bernardi</span>, podestà».
</p>

<p>
<a id="note405" href="#tag405">405.</a> Vedi <span class="smcap">Bernardi</span>, <i>Ospizio de' Catecumeni in Pinerolo</i>. Pinerolo 1864.
</p>

<p>
<a id="note406" href="#tag406">406.</a> Oltre i già citati, notiamo:
</p>

<p>
<span class="smcap">Rorengo</span>, <i>Memorie historiche della introdutione delle heresie</i>.
</p>

<p>
<i>Autentic detail of the Valdenses in Piemont and other countries, with abridged
translations of</i> L'histoire des Vaudois par Bresse, <i>and</i> La rentrée glorieuse d'Henri
Armand; <i>with the ancient Valdesian catechism; to which is subjoined original letters,
written during a residence among the Vaudois of Piemont and Wurtemberg in</i> 1825.
Londra.
</p>

<p>
<span class="smcap">Gilly</span>, <i>Narrative of an excursion to the mountains of Piemont in the year</i> 1825,
<i>and researches among the Vaudois or Waldenses protestants, inhabitants of the Cottien
alpes. With maps</i>. Ivi 1820.
</p>

<p>
<span class="smcap">Jones</span>, <i>the history of the Christian Church, including the very interesting acount
of the Waldenses and Albigenses</i>. 2 vol.
</p>

<p>
<span class="smcap">Lowthec's</span>, <i>Brief observations on the present state of the Waldenses</i>. 1825.
</p>

<p>
<span class="smcap">Acland</span>, <i>A brief sketch of the history and present situation of the Vaudois</i>. 1826.
</p>

<p>
<span class="smcap">Allix</span>, <i>Some remarks upon the ecclesiastical history of the ancient churches of
Piedmont</i>.
</p>

<p>
<span class="smcap">Peyrun</span>, <i>Notice sur l'état actuel des églises vaudoises</i>. Parigi, 1822, li sostiene
coevi del cristianesimo.
</p>

<p>
<span class="smcap">A. Muston</span>, <i>Hist. des Vaudois des vallées du Piémont</i>. 1834.
</p>

<p>
<i>L'Israel des Alpes, ou les martyrs vaudois</i> li fa oriundi da Leone, che nel <span class="scp">IV</span> secolo
si separò da papa Silvestro, quando questi accettò beni temporali da Costantino.
</p>

<p>
<a id="note407" href="#tag407">407.</a> <i>L'Eco delle valli, La Buona novella, Le serate valdesi</i>, ecc. Ne riparliamo nel
Discorso LVI.
</p>

<p>
<a id="note408" href="#tag408">408.</a> Sul modo come opera la Grazia si conoscono sette principali sistemi; quello
de' Tomisti; quello del Molina; quello de' Congruisti; del Tommassino; degli Agostiniani;
del padre Berti; dei cardinali De Noris e Tournely, seguìto dal Liguori.
</p>

<p>
I Tomisti oltre la Grazia sufficiente, che all'uomo dà il poter fare il bene, ammettono
la Grazia per sè efficace, la quale dà il farlo effettivamente: e considerano questa
necessaria ad ogni opera buona, sia nello stato di natura innocente, sia di corrotta; la
predeterminazione fisica ad ogni opera buona essendo indispensabile ad ogni atto della
creatura, giacchè Dio è causa prima e primo motore degli atti delle volontà create.
</p>

<p>
Il padre Molina non ammette Grazia per sè efficace, giacchè questa toglierebbe
la libertà dell'uomo; ma vuol che, ogni Grazia attuale provenendo da Dio, sufficientemente
conferisca alla nostra volontà la forza d'operare attualmente, coll'arbitrio di valersene
o no; valendosene la rende efficace; se no quella rimane inefficace.
</p>

<p>
I Congruisti ripongono l'efficacia della Grazia nella congruità delle circostanze in
cui essa vien data alla persona che deve operare: poste le tali circostanze, Dio prevede
che l'attrattiva della sua Grazia farà effetto sull'anima di quella persona, la quale se ne
lascerà vincere e farà il bene: se no, non opererà.
</p>

<p>
Il padre Tommassino pone l'efficacia della Grazia nel concorso di molti ajuti estrinseci
e intrinseci, coi quali essa circonda la volontà dell'uomo, in modo di determinarne
il consenso moralmente, non fisicamente.
</p>

<p>
Gli Agostiniani dicono che, nello stato d'innocenza, la Grazia fu versatile, determinandosi
dal consenso dell'uomo; ma nello stato di natura decaduta è necessaria la
Grazia per sè efficace, acciocchè l'uomo possa far il bene, attesa la debolezza venuta
dal peccato originale. L'efficacia della Grazia consiste nella dilettazione <i>assolutamente</i>
vincitrice, per la quale non fisicamente, ma moralmente la volontà è determinata.
</p>

<p>
Giansenio porrebbe l'efficacia della Grazia anche nella dilettazione <i>relativamente</i>
vincitrice; se la celeste supera la terrena, vince; no se al contrario. Ma il padre Berti
sostiene che la dilettazione maggiore vince sempre, pure non necessita al consenso.
Così pure il Noris.
</p>

<p>
Il Liguori mette bensì che, per operare il bene e adempiere i precetti, non basta
la Grazia sufficiente, ma vi bisogna la efficace, la quale determina la volontà umana
a operar il bene; e la determina le più volte per la dilettazione vincitrice, e talvolta
per motivi diversi, speranza, timore ecc.; ma la Grazia sufficiente dà a ciascuno l'attività
di pregare se vuole; e colla preghiera si ottiene la Grazia efficace.
</p>

<p>
<a id="note409" href="#tag409">409.</a> Nel 1755 stampossi in Cairoan per Sidam Bouvé, un <i>Dialogo fra san Domenico e
sant'Ignazio sopra il probabilismo</i>, versi di poco valore, ove san Domenico si duole
dei Gesuiti per
</p>

<div class="poem">
<p>Quella che mossero</p>
<p>Colaggiù in terra</p>
<p>Al più probabile</p>
<p>Ingiusta guerra;</p>
</div>

<p>
e sant'Ignazio conviene che dal probabilismo deriva l'ateismo, che con esso si rende
lecito ogni atto, giusto ogni contratto.
</p>

<div class="poem">
<p>A donna nobile</p>
<p class="i2">Si porge un'esca</p>
<p class="i2">Che non concedesi</p>
<p class="i2">Alla fantesca.</p>
<p>Con quella zucchero</p>
<p class="i2">S'adopra e miele,</p>
<p class="i2">Con questa assenzio</p>
<p class="i2">E amaro fiele.</p>
<p>Teatri e veglie</p>
<p class="i2">E l'aer bruno</p>
<p class="i2">Nuocer non sogliono:</p>
<p class="i2">Nuoce il digiuno;</p>
</div>

<p>
e recita le parole ch'e' disse morendo a' suoi, raccomandando
</p>

<div class="poem">
<p>Dunque si solchino</p>
<p class="i2">Le vie più pure,</p>
<p class="i2">Le più probabili,</p>
<p class="i2">Le più sicure.</p>
<p>E per non perdere</p>
<p class="i2">Il ver cammino</p>
<p class="i2">Guidar lasciatevi</p>
<p class="i2">Dal Sol d'Aquino.</p>
</div>

<p>
<a id="note410" href="#tag410">410.</a> Grandi contese ebbe Roma, massime coi principi tedeschi, per la residenza e giurisdizione
de' nunzj e legati, la libera loro comunicazione col papa, le cause territoriali,
beneficiali, giudiziarie di loro competenza; ben vedendo i settarj che il rimuovere
i rappresentanti della santa sede equivaleva a respingere il potere, la voce, l'azione di
essa, relegandola in Vaticano. A tale scopo i cortigiani adulavano i principi ecclesiastici
di Magonza, Treveri, Colonia, Salisburgo; i quali talvolta protestavansi a Roma fedeli,
mentre esortavano Cesare ad abbatterla. Nel conciliabolo di Ems l'agosto 1786 stesero
un progetto, nel quale formulavano le usurpazioni da far sopra Roma, sottraendo
alle nunziature i giudizj, le dispense, le appellazioni, e costituendo il despotismo de' vescovi
principi. Pochi anni dopo, la Rivoluzione soffiava via tutti questi ambizioselli.
</p>

<p>
La quistione è ben esposta in <span class="smcap">Audisio</span>, <i>Diplomazia ecclesiastica</i>, pag. 35 e seg.,
ove pruova come le nunciature fossero un gran mezzo, 1º per fondar la società cristiana,
2º per conservarla, 3º per restaurarla.
</p>

<p>
<a id="note411" href="#tag411">411.</a> Vedi qui sopra, a pag. 316. Alla assemblea del 1682 di Francia e alle quattro
proposizioni fu opposto il <i>Regale sacerdotium romano pontifici assertum, et quatuor
propositionibus explicatum, auctore</i> <span class="smcap">Eugenio Lombardo</span> <i>sacræ theologiæ et juris utriusque
doctore</i>, 1686. È opera di Celestino Sfondrato, e se non fosse il modo alquanto
pretenzioso e l'essere scritto in latino, non iscapiterebbe punto a fronte della <i>Difesa</i>
di Bossuet.
</p>

<p>
<a id="note412" href="#tag412">412.</a> Il siciliano avvocato Brusoni stampava l'<i>Epitome dei diritti</i> dell'uomo, ove cerca
che i principi usurpino tutta la podestà della Chiesa; quindi la podestà del principe sia
usurpata dal popolo; finalmente nel torbido popolare noi soli ripescheremo l'uno e
l'altro potere.
</p>

<p>
<a id="note413" href="#tag413">413.</a> Vedasi ciò che dicemmo a proposito del De Dominis, nel Discorso XLVI, p. 191.
</p>

<p>
<a id="note414" href="#tag414">414.</a> Sant'Agostino, in quello stesso sermone 295, soggiunge: <i>Pene ubique solus
Petrus totius Ecclesiæ personam meruit gestare</i>. E nel sermone 13: <i>Petrus Ecclesiæ
figuram portans, apostolatus principatum tenens</i>. E nel trattato 124: <i>Petrus apostolus,
propter apostolatus sui primatum, Ecclesiæ gerebat, figurata quadam generalitate,
personam</i>.
</p>

<p>
<a id="note415" href="#tag415">415.</a> La dedica a Benedetto XIV era siffatta: «vostra santità vorrà perdonarmi la libertà
che prende uno de' più umili, uno de' più grandi ammiratori della virtù, di consacrar al
capo della vera religione uno scritto contro il fondatore d'una religione fallace, barbara.
A chi potrei più convenevolmente dirigere la satira della crudeltà e degli errori
d'un falso profeta che al vicario e all'imitatore del Dio della pace e della verità?
vostra santità degni permettere ch'io metta a' suoi piedi il libro e l'autore. Oso domandarle
la sua protezione per l'uno e per l'altro. Coi sentimenti della più profonda venerazione
mi prostro e bacio i vostri sacri piedi».
</p>

<p>
<a id="note416" href="#tag416">416.</a> Lettere 24 giugno 1761, 28 febbrajo 1764.
</p>

<p>
<a id="note417" href="#tag417">417.</a> Lettere 23 giugno 1760, 18 luglio 1760, 20 aprile 1761, 4 marzo 1764, 1 giugno
1764.
</p>

<p>
<a id="note418" href="#tag418">418.</a> Joly de Fleury, primo avvocato generale, nel 1759 domandando la proibizione
dell'Enciclopedia, diceva: «Qual giudizio porteranno i secoli avvenire del nostro, guardando
alle opere che produce! quanto non è penoso alla religione che dal suo grembo
esca una setta di pretesi filosofi, i quali, abusando del talento più capace di degradare
l'umanità, divisarono l'infame concetto di riformare, o a dir più giusto, svellere le
prime verità scolpite ne' nostri cuori dalla mano del Creatore, distruggere i dogmi dal
divin Riparatore insegnati, abolirne il culto, proscriverne i ministri, stabilire infine il
deismo, il materialismo, lo scetticismo, il panteismo».
</p>

<p>
Un testimonio non dubbio, Eugenio Sue, riprova questa <i>école dont Voltaire était
le chef: école stupide ou menteuse, qui attaquait le Christ et sa religion au nom du
peuple et de la liberté... le Christ dont l'œuvre tout entière se résumait par ces deux
mots</i>, <span class="smcap">Liberté, Charité</span>... <i>le Christ qui était mort pour le peuple... le Christ qui faisait
tomber les chaînes des esclaves... le Christ enfin qui substituait l'avenir au néant,
l'espérance au désespoir, l'amour à la haine, la communion à la personalité</i>: e si
meraviglia di coloro che fanno <i>l'apothéose à Voltaire, à celui qui a insulté la France
dans la gloire la plus pure et la plus chaste; à celui qui s'est roué, en écumant, sur
Jeanne d'Arc comme ces libertins ignobles et impuissants, qui injurient ce qui ils
n'ont pu deshonorer</i>. Vigie de Koat-ven. L. III, c. 7, lib. VII, c. 7.
</p>

<p>
All'occasione della statua che si propose d'erigerli, fra altri scritti va distinto quello
di C. F. Chevé.
</p>

<p>
L'Enciclopedia (Lausanne, 1779), che occupa trentadue colonne alla voce <i>Hermafrodite</i>
e appena sei a <i>Hérésie</i> e <i>Hérétiques</i>, riflette bene che la voce <i>Eresia</i>, da
ἅιρεω scelgo, equivale a classe, sètta, e non ebbe dapprincipio verun senso cattivo;
san Paolo, per propria difesa, dice ch'egli apparteneva alla sètta farisea, la più stimata;
eresia cristiana si disse dapprincipio la nostra; e le prime sètte che vi nacquero non
teneansi offese dal nome d'eresia, ch'era cattivo solo in vista degli errori che proclamasse.
</p>

<p>
<a id="note419" href="#tag419">419.</a> Voltaire, in lettera del 1768 al marchese di Villevieille dice: «L'Italiano che ha
scritto <i>La Riforma in Italia</i> non prese cura d'andar a presentarla al papa, ma il suo
libro ha fatto un effetto prodigioso».
</p>

<p>
<a id="note420" href="#tag420">420.</a> Neppure il Melzi dà il nome di questo autore: solo reca un libro intitolato <i>Aurora
della libertà</i>, commedia dedicata ai veri piemontesi democratici (Eridania, anno IX, cioè
Torino 1802) che attribuisce al conte Caisotti di Chiusano.
</p>

<p>
<a id="note421" href="#tag421">421.</a> Opere sue: <i>Elogi filosofici di due celebri fiorentini Sallustio Antonio Bandini
e dottor Redi</i>.
</p>

<p>
<i>Piano d'istruzione pubblica.</i>
</p>

<p>
<i>Trattato dell'imposta.</i>
</p>

<p>
<i>Ricerche sulla scienza del Governo</i> (trad. in francese da Guilloton. Beaulieu 1795).
</p>

<p>
<i>Mémoires sécrets et critiques des Cours, des Gouvernements et des mœurs des
principaux Etats de l'Italie</i>. Paris 1793.
</p>

<p>
In queste racconta che il cardinale Orsini <i>parait persuadé que le pape pourrait, en
se restreignant à la possession d'une partie de l'Italie, former avec les autres souverains
qui la composent un pact fédératif, dont le resultat serait une république, infiniment
supérieure à celles qui ont existé jusqu'ici, et surtout à l'Empire que l'on s'obstine à
appeller romain... C'est dans le developpement de ce système qu'Orsini deploie son
éloquence verbeuse</i>.
</p>

<p>
Il Botta, che sceglie senza critica le autorità, ripete questo <i>disegno di suprema
importanza per l'Italia</i>. Ognuno vi ravvisa il progetto che poi volle attuarsi nella pace
di Zurigo, e che si perdette nell'unità.
</p>

<p>
<a id="note422" href="#tag422">422.</a> In un famoso discorso recitato a Brema alla loggia del <i>Ramo d'olivo</i> nel 1849,
Draeske ebbe a dire: «V'è qualche massone che non giugnerà mai a conoscere il nostro
segreto, nemmen per mezzo delle logge, e qualunque siane il grado. Egli resta
un profano, fosse anche assiso all'oriente del tempio, foss'anche decorato delle insegne
di granmaestro».
</p>

<p>
Il Barruel, che nella <i>Storia del Giacobinismo</i> rivelò prima e meglio di tutti l'efficienza
politica di questa società, si fa premura di scusar ogni tratto la buona fede di
coloro che non vi vedeano se non un'associazione di beneficenza e di cortesia. Uno
dei loro li qualificò «i babbei dell'ordine». Mirabeau, che vide in Germania il gran
movimento delle società secrete, nel 1788 scriveva: «Vedete in Germania tanti
principi, ebri della speranza e dell'aspettazione de' mezzi soprannaturali di potenza,
evocare gli spiriti, esplorar l'avvenire, tentar di scoprire la medicina universale,
e di fare la grand'opera e i suoi secreti, e per ispegnere la sete insaziabile di dominazione
e di tesori, strisciare alla voce dei loro taumaturgi, diretti da uno scettro
sconosciuto. Vedete i ministri protestanti, dimenticando i motivi che li separano dal
cattolicismo, loro antagonista eterno, lodare, predicare, difondere libri di religione,
imbevuti di tutta la misticità del <span class="scp">XVI</span> secolo; essi medesimi pubblicare scritti per proclamare
i riti del cattolicismo, ricevere gli Ordini sacri, pur restando ministri protestanti,
o almeno esserne accusati pubblicamente senza potersene difendere ricisamente
e senza ambagi: vedete tutto ciò, e tremate sui pericoli delle associazioni secrete.....
Forse, finchè le associazioni scerete dureranno con un'importanza pari a quella che
hanno oggidì, le buone teste e i cuori generosi devono entrarvi, anzi cercare d'esercitarvi
una parte attiva. È il mezzo più sicuro di sventarne le sotterranee macchinazioni,
di mandarne a vuoto gl'infami complotti, e anche di distruggerle. — Io non saprei
operare là dove non sono — disse un uom virtuoso, profondamente versato in questa
materia». <i>De la Monarchie Prussienne</i>, v. 86.
</p>

<p>
<a id="note423" href="#tag423">423.</a> <i>Discorso sopra i misteri</i>.
</p>

<p>
<a id="note424" href="#tag424">424.</a> Vedi <span class="smcap">Bonneville</span>, <i>Les Jesuites chassés de la maçonnerie, et leur poignard brisé
par les maçon</i>. Londra 1788.
</p>

<p>
Un <i>Essai sur la secte des Illuminés</i>, 1789, senza data nè nome d'autore, avversissimo
alle sètte ma non meno ai Gesuiti, dice che <i>le même fanatisme qui les conservait</i>
(i Gesuiti) <i>a ressuscité depuis trente ans l'ordre de francs maçons languissant
et gardant sans peine un secret que personne ne s'empressait de savoir</i>. Ha un capitolo
intero <i>Du jésuitisme comme source première du système théosophique</i>. Egli stesso trova
strano il ravvicinamento fra' Gesuiti che han per base lo studio, e gli Illuminati che fan
professione d'ignoranza: quelli si estendono da un polo all'altro, questi s'appiattano:
quelli difendono la fede, questi la combattono: quelli non faceano voti indissolubili che
a trentatrè anni, s'educavano attentissimamente, aveano costumi severissimi, poche
pratiche religiose, non cercavano dignità, non voleano abbattere i troni, ma divenirne
i gerofanti, annunciavano la gloria de' loro protettori: mentre i Massoni sono il preciso
contrario. Ma da' Gesuiti appresero l'obbedienza cieca a un capo, la perfetta eguaglianza
di tutti sotto di lui, lo spirito di corpo, il soccorrersi a vicenda.
</p>

<p>
Dice che «l'Italie s'est sauvée de pareille illusion», cioè dalle sètte arcane, e solo
«Naples conserve encore quelques adeptes nés du sang des martyrs; on n'aperçoit leur
influence ni sur l'administration, ni sur les sciences». È curioso come Napoli fosse
considerato per la terra maledetta dagli Illuminati, perocchè nella loro iniziazione diceasi:
«Voi siete prosciolto da ogni giuramento fatto alla patria e alle leggi... Onorate
l'acqua toffana come mezzo sicuro, pronto, necessario di purgare il mondo... Fuggite
la Spagna e Napoli, fuggite ogni terra maledetta».
</p>

<p>
L'autore per combattere gli Illuminati propone di meglio sostenere la massoneria.
Saint-René Taillandier nella <i>Revue des Deux mondes</i> del febbrajo 1866, crede
ancora all'ingerenza de' Gesuiti nella massoneria.
</p>

<p>
<a id="note425" href="#tag425">425.</a> «La Framassoneria è talmente diffusa ne' miei Stati, che non v'ha quasi città per
piccola dove non abbia logge: ond'è necessario stabilirvi un certo ordine. Non conosco
i loro misteri e non ebbi mai curiosità di penetrarvi: ma il sapere che fa qualche
bene, sostiene i poveri, coltiva e protegge le lettere, mi basta per voler fare per
essa qualcosa più che gli altri paesi. La ragion di Stato però ed il buon ordine domandano
di non lasciar costoro affatto a se stessi, e senza particolare sorveglianza: onde
penso prenderli sotto la mia protezione, e accordar loro la mia grazia speciale, se si
conducono bene, sotto queste condizioni:
</p>

<p>
1. «Non vi sarà nella città capitale che una o due loggie, al più tre. Nelle città
dove siede un governo si permetterà pure una o due o tre loggie. Son proibite nelle
città di provincia: e chi permettesse assemblee in sua casa, sarà punito come chi
tiene giuochi proibiti.
</p>

<p>
2. «Le liste di tutte le loggie coi loro membri saranno mandate al governo, e i
giorni delle adunanze, e ogni tre mesi si manderà la distinta de' membri entrati o usciti,
senza annunziare i titoli o gradi che hanno nella loggia.
</p>

<p>
3. «Ogni anno si notificherà il direttore delle loggie.
</p>

<p>
«In compenso il governo accorda ai Franchimuratori recezione, protezione, libertà:
lascia affatto alla loro direzione l'interno delle loggie e la loro costituzione, e non farà
mai indagini curiose. Così l'ordine della massoneria, composto di molte persone oneste
a me conosciute, può divenir utile allo Stato. <span class="smcap">Giuseppe</span>».
</p>

<p>
Nell'Archivio generale di Milano esiste parte del processo che Gabriele Verri, avvocato
fiscale, avea fatto al conte Alari e ad altri per framassoneria.
</p>

<p>
Anche la letteratura s'insegnò contro questa invasione.
</p>

<p>
<i>I Liberi Muratori</i>, commedia di <i>Fersing Isac Crens</i> fratello operajo della loggia di
Danzica, dedicata al celebre ed illustre <i>Aldinoro Clog</i>, autore comico prestantissimo.
Libertinopoli, l'anno dell'era volgare 1754 e della restaurazione della loggia 152 (Intendi
<i>Francesco Grisellini</i>, <i>Carlo Goldoni</i>, <i>Roveredo</i>).
</p>

<p>
<i>I Liberi Muratori schiacciati. Origine, dottrina ed avanzamento della sètta</i>.
Assisi 1791. È traduzione da M.r Peton, fatta da Pietro Mogas ex-gesuita, e con note di
Pietro Saverio Casseda.
</p>

<p>
<a id="note426" href="#tag426">426.</a> L'autore dell'<i>Essai sur la secte des Illuminés</i>, di cui parlammo qui sopra, dice
che a Parigi: «il existe une foule de petits partis antiphylosophiques, composés de femmes
savantes, d'abbés théologiens, et de quelques pretendus sages. Chaque parti a sa
croyance, ses prodiges, son hiérophante, ses missionaires, ses adeptes, ses détracteurs.
Ainsi Paris, le centre de toutes les charlataneries comme des toutes les lumières, offre
des visionnaires de tout genre: chacun tende à expliquer la Bible en faveur de son
système, à fonder sa réligion, à remplir son temple, à multiplier ses cathécumenes. Ici
Jesus Christ joue un grand ròle; là c'est le diable; ailleur c'est la nature; plus loin
c'est la foi. Barbarin sonnambulise: Cagliostro guérit: Lavater console: Saint-Martin
instruit... tous emploient l'erreur pour arriver à une réputation utile».
</p>

<p>
<a id="note427" href="#tag427">427.</a> Di questa azione della volontà sopra altri abbiamo già cenno in Marsilio Ficino,
il quale dice che «l'anima, affetta da desiderj passionati, può operar non solo sul proprio
corpo, ma anche s'un altro vicino, massime se questo è più debole.» (<i>De vita cœlitus
comparanda</i>, c. 20), e nel Pomponazio che scrive esservi uomini che hanno proprietà
salutari e poderose, le quali si esaltano mercè la forza dell'immaginazione e del desiderio;
sono spinte al di fuori per l'evaporazione, e producono effetti singolari sui corpi
che le ricevono (<i>De naturalium effectuum admirandorum causis, seu de incantationibus</i>,
pag. 44).
</p>

<p>
<a id="note428" href="#tag428">428.</a> <i>Tableau mouvant de Paris</i>, tom. <span class="scp">II</span>, pag. 307.
</p>

<p>
<a id="note429" href="#tag429">429.</a> <i>Hist. du merveilleux</i>. Vol. <span class="scp">IV</span>, c. <span class="scp">XVIII</span>.
</p>

<p>
<a id="note430" href="#tag430">430.</a> Vedansi <span class="smcap">Barruel</span> e <span class="smcap">Gyr</span>, <i>La Franc maçonnerie en elle méme</i>. Liegi 1859, e <i>Mém.
autentiques pour servir à l'histoire de Cagliostro</i>.
</p>

<p>
<a id="note431" href="#tag431">431.</a> La cerimonia della consacrazione eragli descritta da' fratelli in lettera che fu
unita al suo processo. «... Mai non vide Europa cerimonia più augusta e più santa...
I nostri compagni hanno mostrato un fervore, una pietà nobile e sostenuta, che formò
l'edificazione de' due fratelli che aveano avuto la gloria di rappresentarvi... Nel momento
in cui domandammo all'Eterno ci facesse conoscere che i nostri voti gli erano accetti,
e mentre il nostro maestro era in mezzo dell'aria, è comparso senz'esser evocato il
primo filosofo del Nuovo Testamento, e ci ha benedetti dopo essersi prosternato avanti
alla nuvola azzurra, della quale abbiam ottenuto l'apparizione; e sopra quella si è elevato.
I due gran profeti e il legislatore di Israele ci han dato segni sensibili di loro
bontà, e dell'obbedienza ai vostri ordini».
</p>

<p>
Pretendesi che Cagliostro avesse inventato la cifra L. P. D., adottata allora dai
massoni, e significasse <i>Lilia Pedibus Destrue</i>, cioè la ruina dei re di Francia.
</p>

<p>
<a id="note432" href="#tag432">432.</a> <i>Ego claritatem quam dedisti mihi, dedi eis</i>.
</p>

<p>
<a id="note433" href="#tag433">433.</a> Chi assistette a sedute magnetiche o spiritiste non trova niente di strano in
questa operazione «tenuta nella L=L sabato dodicesimo giorno del secondo mese dell'anno
tremila cinquecencinquantotto, diretto dalla venerabile Saba II.
</p>

<p>
«Dopo le dimande consuete, li sette angeli con le loro cifre stanno davanti al
pupillo:
</p>

<p>
D. Di loro che un amico del maestro N. essendo passato di qui, e dovendo rivenire
domani, ha attestato al nostro compagno venerabile Alessandro II, il desiderio
di vedere le nostre operazioni di loggia: che abbiamo ricevuto a quell'oggetto gli ordini
del nostro maestro, li quali non essendo abbastanza chiari, noi gli domandiamo se
esso possa chiarirceli, e se a quest'effetto dobbiamo pregare il G. C. (Gran Cofto)
istesso di favorirci della sua presenza.
</p>

<p>
R. Io vedo venire la morte del G. C.; egli ne scende: viene accanto a me, io gli
ho baciato la mano; ho ancora la sua cifra sul petto.
</p>

<p>
D. Che la maestra scenda dal trono e lo saluti in suo nome, e di tutta la L=L ringraziandolo
della grazia che si compiace farci.
</p>

<p>
R. Saluta ancora colla sua spada, fa un circolo nell'aria, pronuncia la parola <i>Eloim</i>,
e mette la punta della sua spada in terra.
</p>

<p>
D. Digli rispettosamente che il suo amico ecc. Lo preghiamo volerci prescrivere
quello abbiamo da fare.
</p>

<p>
R. Potete farlo entrare nella L=L, tenergli un discorso, poi far lavorare Alessandro.
Ecco tutto...
</p>

<p>
D. Se dobbiamo farlo operare nella caraffa o entrare nel tabernacolo...
</p>

<p>
R. Meglio farlo operare come sin ora; altrimenti potrebbe andar male...
</p>

<p>
D. Tutta la L=L desidera che tutto sia riuscito a sua intera soddisfazione.
</p>

<p>
R. Saluta con la spada...
</p>

<p>
D. Se vi sono ancora ordini o consigli da darci...
</p>

<p>
R. No.
</p>

<p>
D. Andiamo pregarlo di darci la sua benedizione.
</p>

<p>
R. Stende la mano e la dà di tutto cuore.
</p>

<p>
D. Ringraziatelo. E voi, fratelli e sorelle, ricevetela. Gli angeli sono ancora con te?
</p>

<p>
R. Sì.
</p>

<p>
D. Mettiti a ginocchio, e di' loro di far l'adorazione con noi, e raccomanda loro
la L=L.
</p>

<p>
<a id="note434" href="#tag434">434.</a> Vedansi <i>Confessions du comte de Cagliostro, avec l'histoire de ses voyages</i>.
Parigi 1748.
</p>

<p>
<i>Mémoires authentiques pour servir à l'histoire du comte de Cagliostro</i>. Strasburgo
1786.
</p>

<p>
<i>Compendio della vita e delle gesta di G. Balsamo denominato il conte Cagliostro,
che si è estratto dal processo contro di lui formato in Roma l'anno 1790, e che può
servire di scorta per conoscere l'indole della sètta de' Liberi Muratori</i>. Roma 1791.
</p>

<p>
N'è quasi traduzione la <i>Vie de J. Balsamo, extraite de la procédure instruite
contre lui à Rome</i>. Parigi 1791.
</p>

<p>
<span class="smcap">Saint-Felix</span>, <i>Aventures de Cagliostro</i>. Parigi 1856.
</p>

<p>
<span class="smcap">Figuier</span>, <i>Histoire du merveilleux,</i> tomo V. Parigi 1860.
</p>

<p>
L'abate Fiard nella <i>Francia ingannata dai maghi e dai demonolatri</i> fa del Cagliostro
un vero spirito infernale, come Mesmer, Comus, Pinotti.
</p>

<p>
Il famoso Mirabeau ha una <i>Lettre sur mm. Cagliostro et Lavater</i>, ove li tratta da
ciarlatani; mostra i pericoli a cui si espone la società coll'esaltare le immaginazioni:
e poichè si ciancia di tolleranza, conchiude: «Tollerate Cagliostro, tollerate Lavater,
ma tollerate pure quelli che li denunziano come insensati perchè ripugna il dichiararli
birbi».
</p>

<p>
<a id="note435" href="#tag435">435.</a> Vedi una sua lettera del 1761.
</p>

<p>
<a id="note436" href="#tag436">436.</a>
</p>

<div class="poem">
<p>Vedrò, vedrò dalle malnate fonti</p>
<p class="i2">Che di solfo e d'impura</p>
<p class="i2">Fiamma, e di nebbia oscura</p>
<p class="i2">Scendon l'Italia ad infettar dai monti,</p>
<p class="i2">Vedrò la gioventude</p>
<p class="i2">I labbri torcer disdegnosi e schivi ecc.</p>
</div>

<p>
<a id="note437" href="#tag437">437.</a> Vedi il nostro Discorso XXXI, nota 8. Che conto si facesse del medioevo lo indica
uno de' più ingegnosi e dotti francesi, il presidente De Brosses. Nelle lettere che
scriveva durante il suo viaggio in Italia del 1740, narra aver veduto nella biblioteca
di Modena il Muratori. «Trovammo questo buon vecchio, co' suoi quattro capelli
bianchi e la testa calva, che lavorava, malgrado il rigido freddo, senza fuoco e a capo
scoperto in quella galleria glaciale, in mezzo d'un cumulo di antichità, o piuttosto di
vecchiaggini italiane; chè davvero io non so risolvermi a chiamare antichità ciò che
riguarda que' villani secoli d'ignoranza. Non mi immagino che, fuor della teologia polemica,
v'abbia cosa più stomachevole di questo studio. È fortuna che v'abbia alcuni
che vi si buttano come Curzio nella voragine: ma io sarei poco voglioso d'imitarli».
</p>

<p>
<a id="note438" href="#tag438">438.</a> Già il Summonte (<i>Istoria della città e regno di Napoli</i>, lib. I, c. XI) scrive che
oltre le parrocchie... sono in Napoli più di cento cappelle, edificate da cittadini presso
le loro case, servite da preti secolari, tra le quali, dodici ne sono sotto il governo di
diverse comunità de' forestieri, come Spagnuoli, Catalani ecc.».
</p>

<p>
<a id="note439" href="#tag439">439.</a> Dopo che Tommaso Campailla avea formato un poema sulle idee di Cartesio,
Tommaso Natale ne fece un altro sulle idee di Leibniz, e che fu proibito dal Sant'Uffizio.
</p>

<p>
<a id="note440" href="#tag440">440.</a> Anche ai giorni nostri Göschel, Weis, Bromis, Fichte juniore, Rust ed altri tedeschi
cercano conciliare l'hegelianismo col cristianesimo, introducendovi la personalità
di Dio e l'immortalità dell'anima.
</p>

<p>
<a id="note441" href="#tag441">441.</a> Opere sue principali sono:
</p>

<p>
<i>Ricerche sulle ricchezze del clero</i>. Ferrara 1776.
</p>

<p>
<i>Emilio disingannato</i>. Siena 1783.
</p>

<p>
<i>Del buon uso della logica in materia di religione</i>. Foligno 1787. Son 3 volumi
che contengono 37 dissertazioni.
</p>

<p>
<i>G. G. Rousseau accusatore de' nuovi filosofi</i>. Asisi 1798.
</p>

<p>
<i>Dell'autorità del pontefice ne' Concilj generali</i>. Gand 1815.
</p>

<p>
<a id="note442" href="#tag442">442.</a> <i>Storia degli Italiani</i>, lib. XV.
</p>

<p>
<a id="note443" href="#tag443">443.</a> Tal sarebbe quella contro il Vizia vescovo di Vercelli, accusato di voler tradire
alcuni castelli al duca di Mantova, onde fu incarcerato. Il nunzio ne mosse querela, e
dubitavasi che il duca l'avesse fatto arrestare per rivalità amorosa. Esso duca scriveva
di proprio pugno all'ambasciatore come il vescovo avesse «tentato persone rinchiuse
ne' monasteri..., usato cibi proibiti la quadragesima..., dato mal esempio con
orrende bestemmie, <i>oltre le passate familiari conversazioni con eretici ministri...</i> Nè
si è lontani di scoprire alcune simonie». In fatto Roma tolse il vescovado e la libertà
a monsignor Vizia.
</p>

<p>
Vedasi <span class="smcap">Pier Carlo Boggio</span>, <i>La Chiesa e lo Stato in Piemonte, sposizione storico-critica
dei rapporti fra la Santa Sede e la corte di Sardegna dal 1000 al 1851, compilata
su documenti inediti</i>. Torino 1854. È a vedervi come possa snaturarsi la storia
quando si guardi solo a quella d'un paese: e paese di cui vuolsi ad ogni costo lodare
il governo. Giuseppe La Farina, in un articolo critico, gli appone che «a forza di voler
essere imparziale, divien parziale della Chiesa». Sarebbe la più bella lode: e soggiunge
che «non ci furono principi al di qua o al di là dei monti, che più si lasciarono dominare
e soggiogare dalla Corte romana de' principi di Savoja». Così italianamente
scrivono e pensano questi italianissimi.
</p>

<p>
<a id="note444" href="#tag444">444.</a> Dallo spirito medesimo è informato il decreto 4 dicembre 1808, con cui Napoleone
dichiarava in Ispagna «il tribunale dell'Inquisizione è abolito, come attentatorio alla
sovranità e all'autorità civile».
</p>

<p>
<a id="note445" href="#tag445">445.</a> <span class="smcap">Carutti</span>, <i>Storia del regno di Carlo Emanuele III</i>, tom. I, pag. 135.
</p>

<p>
<a id="note446" href="#tag446">446.</a> Non credasi però che in Savoja vigessero le usurpazioni regie della Francia, come
pretesero quelli che ne vollero toglier pretesto per introdurle in Piemonte, p. e. il godimento
dei frutti de' benefizj vacanti. Il cardinale Billiet, arcivescovo di Ciamberì, interrogato
in proposito, il 2 novembre 1866 rispondeva: «Il n'a jamais été question de l'usage
de la regale en Savoie. J'ai parcorru moi mème les archives du sénat du 1542 à 1783:
il n'en est pas fait mention: nous ne connaissons aucun concordat en Savoie que ceux
qui ont été imprimés en Piémont. En parlant des fruits des bénéfices vacants, le président
Favre dit que <i>ceux qui ne sont pas nécessaires à l'entretien des bâtiments, appartiennent
aux successeurs...</i> Je crois pouvoir assurer qu'il n'a jamais été question en
Savoie ni de le régale, ni de l'administration du revenu des bénéfices par l'autorité
civile».
</p>

<p>
<a id="note447" href="#tag447">447.</a> <i>Storia civile</i>, <span class="smcap">L. XXVII</span>, 4.
</p>

<p>
<a id="note448" href="#tag448">448.</a> <i>Ibid.</i> L. X.
</p>

<p>
<a id="note449" href="#tag449">449.</a> È nell'Archivio di Corte a Torino la autobiografia del Giannone, ove racconta:
«Il mio figliuolo tosto prese sonno, io era per prenderlo, quando non era ancora
passata un'ora che intesi un rumore nella camera precedente, e poi urtar con forza
la porta, e mezzo sonnacchioso gridando chi era, ecco la vidi aperta, ed entrare con
una lanterna più uomini armati, che parevano tanti orsi, così erano ruvidamente
vestiti, senza schioppi, ma con forche di ferro, lance e lunghi spiedi, i quali, dando
certi urli dissoni o confusi, si avvicinarono al letto, e postoci la punta delle lancie
alla gola, mostravano volerci scannare; io, credendoli ladri, gridava che si prendessero
ogni cosa, e ci lasciassero nudi, purchè ci salvassero la vita. Il mio figliuolo
che profondamente dormiva, svegliato a tanti strepiti, appena aprì gli occhi, vedendosi
alla gola la punta delle forche e quelle orrende figure, cominciò dirottamente a piangere,
cercando misericordia perchè non l'uccidessero. In questo tra la turba ch'io
credeva ladri, raffigurai uno vestito di rosso che li guidava, onde pel dubbio lume non
conoscendolo, indirizzai a lui le mie preghiere che li trattenesse, e si prendesse tutto
con lasciarci la vita. Allora questi, dando di piglio ai miei abiti, fece che gli altri alzassero
le forche e le lancie, e con voce orrida e contraffatta imponeva che si facesse
ricerca di tutto, e sopra ogni altro delle scritture o lettere che forse io avessi sopra;
nè fin qui lo conobbi, ma dappoi gridando egli che fossimo presi e legati perchè tale era
l'ordine del re e del papa, mi accorsi che non erano ladri, ma sbirri, nè però che fosse
il Guastaldi stesso che li guidava, ma altri, con sua intelligenza però e tradimento; ma
presto mi tolsi di quest'altro errore, poichè facendo ricerca ne' miei abiti, e prendendosi
quelle lettere che per caso io mi trovavo indosso, e minacciando con voce contraffatta
per darmi maggior terrore, si avvicinò in maniera ch'io finalmente lo ravvisai. Allora
con debile ed afflitta voce gli dissi: «Questi frutti adunque, signor Guastaldi, vuol dare
la vostra ospitalità ed amicizia ai vostri ospiti ed amici?»
</p>

<p>
Quel ribaldo fece legar con funi il padre e il figlio, e la mattina seguente li condusse
in calesse a Ciamberì. «Fu veramente cosa non men degna di compassione che
di riso (prosegue il Giannone) il vedere il Guastaldi alla testa delle sue truppe a cavallo
col mio ritratto in mano, secondo si entrava in un villaggio mostrandolo a quei contadini,
i quali uomini e donne correvano a truppe allo spettacolo; e come se conducesse
preso un re Marcone di Calabria o Rocco Guinart di Barzellona, l'uno famoso bandito
del regno di Napoli, l'altro di Catalogna, vantava a quella rozza e credula gente sue
prodezze; e mossi alcuni da curiosità dimandandogli ch'io fossi, e qual delitto avea
commesso, egli non rispondea altro se non che avea preso un grand'uomo».
</p>

<p>
È vergognosissimo il carteggio, allora corso fra l'Ormea e il cardinale Albani.
Quegli scriveva subito dopo l'arresto: «Alla notizia che con l'altra mia porsi a vostra
eminenza circa il seguito arresto del famoso Giannone, aggiungo queste linee confidenziali
per dirle che, sebbene io non posso credere che cotesta Corte sia mai per farle
istanza perchè gli sia rimesso il suddetto prigioniero, tanto più dopo le sicurezze che
se le danno che sarà perpetuamente custodito con cautela nel forte di Miolans in
guisa di prigioniero di Stato; tuttavia, ove mai la sbagliassi, ed ella fosse nel caso di
scriverne, la prego di non spiegarsi ch'io le abbia già da principio significato che, in
caso del suddetto arresto, si sarebbe spedito una compagnia di dragoni a condurlo
costì, poichè, a dirle il vero, io ciò le scrissi senza averne presentito le regie intenzioni,
e fu un estro mio che ebbi anche in vista della facilità in cui allora si stava, di poter
far passare le truppe di sua maestà senza alcun contrasto sino sulli confini dello Stato
pontificio. Vostra eminenza ben sa che a nessuno mancano gli emuli, ed a me meno
d'ogni altro; onde mi darebbe qualche fastidio una tale circostanza, e col tacerla la
cosa sarà finita. Tutto mi comprometto della solita conosciuta generosità di vostra
eminenza ecc.».
</p>

<p>
L'Albani di rimando: «Quando si è qui saputo pubblicamente l'arresto, non potrebbe
credere vostra eccellenza quale strepito abbia fatto, vantaggioso alla gloria di
sua maestà, e quali e quante lodi ed applausi abbiano tutti i buoni retribuito al zelo
eroico della medesima. E per dirle anzi tutto su tale materia, ho qualche lume che qui
si discorre di volermi richiedere di scrivere costà se s'inclinasse a far processare da
cotesta Inquisizione il detto Giannone, restando però sempre il medesimo in potere di
sua maestà, o di far anche modestamente una prova se si volesse consegnare a questa
Corte, in quel modo e con quelle condizioni che fossero di maggior piacimento di sua
maestà. Ciò solo sia detto a vostra eccellenza per notizia di quanto qui ho inteso vociferare
su tal proposito, giacchè sinora non mi è stata fatta istanza di sorte alcuna,
e so di certo che non me la faranno quando pensino che possa dispiacere alla
sua maestà».
</p>

<p>
E l'Ormea: «Per quello che vostra eminenza dice del desiderio che ha scoperto
costì che il Giannone fosse processato dall'Inquisizione, restando però sempre nelle
mani di sua maestà, o eziandio che gli venisse rimesso con le condizioni che piacerebbe
alla sua maestà, prendo intanto a far riflettere a vostra eminenza che se la mira
di sua santità è di assicurarsi della persona del Giannone, in modo che non abbia più
a temersi ch'egli possa nuocere, non ha sua maestà un minor impegno per il bene della
religione, di non permettere che quest'uomo ricuperi mai più la libertà. Se poi desiderasse
di averlo costà per farne giustizia, appunto non potrebbe a meno la maestà
sua che desiderare per condizione che non sia castigato corporalmente. Se finalmente
si vuole, per farlo ravvedere de' suoi errori, e procurare di farlo ritrattare, sua maestà
già ha pensato anche a questo punto, e pensa di spedire appresso di esso un religioso
di probità e dottrina, da cui s'impiegherà ogni diligenza per ottenere il suo ravvedimento,
e, se sarà possibile, una ritrattazione de' suoi scritti».
</p>

<p>
<a id="note450" href="#tag450">450.</a> Il Giannone domandò spontaneamente il Sant'Uffizio, stese egli stesso la disapprovazione
delle singole opere sue, rifiutando e abjurando gli errori che contenessero,
e supplicando perdono dalla santa Madre Chiesa e da tutti i fedeli dello scandalo dato,
«pregando tutti a condonare i miei errori e umane debolezze, ed avermi nell'avvenire
nel loro concetto per uomo diverso di quello che forse io aveva dato occasione per i
miei scritti di farmi credere e riputare, protestandomi di vivere e morire vero figlio
obbediente della santa Madre Chiesa».
</p>

<p>
La sua ritrattazione leggesi nella <i>Storia letteraria</i> dello Zaccaria, vol. VIII, e nella
<i>Vita di Pietro Giannone giureconsulto e avvocato napoletano, con la giunta di alcune
opere postume finora inedite del medesimo autore</i>. Napoli, Gravie 1770. Quest'ultima
opera è un continuo elogio, prolisso e avvocatesco, appoggiato alle lettere scritte
all'autore. Ne attribuisce tutte le disgrazie a persecuzione del clero, e principalmente
l'impopolarità, per la quale in patria era fin per le strade vilipeso e minacciato. «La
vista di lui non gli potea trattenere ed in privato ed in pubblico dallo accendersi d'ira
e di mal talento. E fu più d'una volta in gran pericolo di provare i tristi effetti della
rabbia popolare... Un dì che traversava in carrozza la piazza della Carità, la calca...
sarebbegli corsa addosso per farne scempio, s'egli non si fosse sottratto ecc.».
</p>

<p>
Questo storico parla a lungo del Triregno, e ne dà l'analisi, e confessa che «il
Giannone manifesta in questo libro una totale avversione ai dogmi della Chiesa cattolica
romana, ed intorno a quelli specialmente dell'eucaristia, della penitenza, del purgatorio,
del culto delle immagini ecc. Circa alla risurrezione dei morti si appiglia al sistema
che il dottore Burnet pubblicò nel suo trattato <i>De statu mortuorum et resurgentium</i>...
Intorno alla immaterialità dell'anima, all'eternità delle pene ecc. poco disconviene dagli
Arminiani, de' quali pare che per tutto egli approvi l'indifferenza in fatto di dogmi e di
disciplina».
</p>

<p>
Al <i>Triregno</i> avea lavorato ne' dodici anni che stette a Vienna, e al principe Trivulzi
scrivea da Ginevra nel 1736: «Forse per divina previdenza sarà disposto che que' miei
scritti, sopra i quali ho travagliato pei dodici anni che sono dimorato ozioso in Vienna...
ne' quali sono dimostrate verità di gran momento ed importanti non meno a' principi
cattolici perchè si accorgano delle tante usurpazioni e sorprese fattegli sopra i loro
principati, togliendosi loro più della metà dell'impero che Dio sopra i medesimi ha
loro conceduto; che a' loro sudditi prosciogliendosi da tante e sì dure catene... le quali
mie fatiche aveva io già destinate a' tarli e alle tignuole, poichè sotto cielo ed in terreno
italico non avrebbero potuto certamente allignare: forse (dico) avverrà che in altro
clima potranno vedere la chiara luce del sole, nascere, farsi grandi e volare dapertutto...»
</p>

<p>
Ecco l'indice dei Capitoli del Regno Celeste:
</p>

<div class="celeste">
<p class="title">
Introduzione del Regno Celeste.
</p>

<p class="title">
<span class="smcap">Parte</span> I.<br /> Della natura del luogo di questo <i>regno celeste</i>; che debba adoprarsi per farne acquisto e del tempo del suo avvento.
</p>

<p>
<i>Capo</i> 1. Qual si fosse, ed in qual parte fra gli orbi celesti fosse collocato questo regno.
</p>

<p>
<i>Capo</i> 2. Dell'errore nel quale furono i Gentili e gli Ebrei perchè ignoravano la natura di questo regno.
</p>

<p>
<i>Capo</i> 3. Che cosa debba farsi per meritare questo nuovo regno ed esser ammesso nella possessione di quello.
               <span class="sez">I. Dei riti di questa nuova legge.</span>
              <span class="sez">II. Del battesimo.</span>
             <span class="sez">III. Dell'eucaristia.</span>
</p>

<p>
<i>Capo</i> 4. Del tempo nel quale dovrà arrivare questo regno.
               I. Ricorso al regno <i>millenario</i> per prolungare il <i>celeste</i>.
</p>

<p>
<i>Capo</i> 5. De' segni che dovranno precedere all'arrivo di questo regno.
</p>

<p class="title">
<span class="smcap">Parte</span> II.<br /> Della resurrezione de' morti.
</p>

<p>
<i>Capo</i> 1. La risurrezione de' morti fu predetta veramente reale e fisica.
               <span class="sez">I. Cagioni onde cominciossi a dubitare della risurrezione fisica e reale.</span>
</p>

<p>
<i>Capo</i> 2. Non vi è repugnanza alcuna in fisica di poter ripigliare i medesimi corpi che si lasciarono in morte.
               <span class="sez">I. Intorno alla prima cagione dell'oscurità de' libri.</span>
              <span class="sez">II. Intorno alla seconda cagione del mescolamento della filosofia de' Gentili con la nostra religione.</span>
             <span class="sez">III. Non esservi alcuna ripugnanza in fisica di poter ripigliare i medesimi corpi.</span>
</p>

<p>
<i>Capo</i> 3. La resurrezione della carne è assolutamente necessaria per poter essere introdotti nel regno celeste, ed essere partecipi della vita eterna.
               <span class="sez">I. Qual sentimento avessero Cristo e gli Ebrei de' suoi tempi intorno alla natura ed immortalità delle anime umane e dello stato delle medesime fuori dei loro corpi.</span>
              <span class="sez">II. Di coloro che risuscitarono alla morte di Cristo s. n.</span>
             <span class="sez">III. Di ciò che si credea in tempo degli apostoli riguardo alla resurrezione.</span>
              <span class="sez">IV. Si risponde agli argomenti avuti dal nuovo Testamento, de' quali alcuni pretesero mostrare il contrario.</span>
               <span class="sez">V. Esservi fra lo stato degli Angeli e delle anime umane notabilissima differenza.</span>
</p>

<p>
<i>Capo</i> 4. La resurrezione de' corpi è assolutamente necessaria per essere introdotti nel regno celeste, poichè le nude anime non sono capaci senza quelli di azione o passione alcuna.
</p>

<p>
<i>Capo</i> 5. San Paolo inculcava il punto della resurrezione de' morti, poichè senza risorgere non potevano gli uomini entrare nella possessione del regno celeste.
               <span class="sez">I. Del battesimo a pro de' morti.</span>
              <span class="sez">II. Si risponde ad alcuni passi di san Paolo stesso che si allegano in contrario.</span>
</p>

<p>
<i>Capo</i> 6. San Giovanni Battista e Simone vescovo di Gerusalemme, che scrissero alla fine del 1º secolo, tennero le medesime credenze.
</p>

<p>
<i>Capo</i> 7. I padri più insigni del 2º e 3º secolo tennero la stessa dottrina, e reputarono eretici i sostenitori della contraria.
</p>

<p>
<i>Capo</i> 8. I simboli, ovvero professioni di fede di tutte le chiese, la vita eterna non davano se non dopo la resurrezione della carne.
</p>

<p class="title">
<span class="smcap">Par</span>. III.<br /> In cui si dimostrano le cagioni per le quali si anticipò il regno celeste, e variossi la dottrina del suo avvento.
</p>

<p>
<i>Capo</i> 1. Come e per quali cagioni presso i Cristiani cominciossi nel 4º secolo a contaminarsi la vera dottrina, e ad anticiparsi per le sole anime l'avvento del regno celeste, senza assumersi più la generale resurrezione de' corpi.
</p>

<p>
<i>Capo</i> 2. Qual parte in questa mutazione vi avesse avuto l'usanza introdotta di pregare per i morti: e come anticipandosi il regno celeste e l'infernale, si fosse poi inventata la distinzione di non doversi pregare per tutti, ma per quelli soltanto che si finsero essere nel purgatorio.
</p>

<p>
<i>Capo</i> 3. Come tratto tratto a lungo andare si variasse questo rito, onde si venne a maggiori disordini ed a fantasticare anche sopra l'anima stessa de' Pagani.
               <span class="sez">I. Maniera che si tenne da savj teologi per toglier via dalla Chiesa tali e simili errori, che aveano in quella poste sì profonde radici.</span>
              <span class="sez">II. Qual parte in questo cangiamento avesse avuto l'onorare le tombe de' martiri.</span>
</p>

<p>
<i>Capo</i> 4. Come il costume d'introdurre nelle chiese le immagini de' santi, e poi anche le statue, maggiormente stabilisse nelle menti de' Cristiani la credenza di avere le loro anime visione beatifica in cielo, sicchè promettendosene favori e grazie, l'invocassero ed adorassero.
</p>

<p>
<i>Capo</i> 5. Qual parte ad un sì strano cangiamento avesse avuto l'introduzione delle feste in onore de' martiri e degli altri santi.
               <span class="sez">I. Feste istituite in onore della Vergine Maria.</span>
              <span class="sez">II. Delle feste istituite in onore degli altri santi che non soffrirono martirio.</span>
</p>

<p>
<i>Capo</i> 6. Come finalmente, dopo essersi fra' Cristiani introdotti tanti riti, celebrità e feste, si venne nel Concilio di Fiorenza, nel XV secolo, a stabilir canoni intorno alla visione beatifica delle anime dei santi, senza aspettar resurrezione.
               <span class="sez">I. Istoria del Concilio di Fiorenza.</span>
</p>

<p>
<i>Capo</i> 7. Come si fosse introdotto in Roma il rito delle beatificazioni, canonizzazioni ed istituiti varj gradi di venerabili, beati, santi.
               <span class="sez">I. Altra maniera di crear santi.</span>
</p>

<p>
<i>Capo</i> 8. Delle capricciose gerarchie de' santi fintesi in cielo, e regolate anche da Roma in terra per mezzo della Congregazione de' Riti.
</p>

<p>
<i>Capo</i> 9. Per quali cagioni avvenisse che la nuova dottrina del purgatorio e delle indulgenze si fosse con tanto studio inculcata, sicchè agevolmente si facesse poi passare per punto di fede, e per tali vie si agevolasse alle anime l'entrata nel regno celeste.
               <span class="sez">I. Donde il tesoro delle indulgenze, ristretto, in Roma si rendesse inesausto, sicchè dipoi fosse chiamato mare magnum.</span>
</p>

<p class="title">
<span class="smcap">Par</span>. IV.<br /> Dell'Inferno, e quanto fossevi sopra favoleggiato da' nostri teologi e casisti, i quali anche si arrogarono il potere di librar le colpe umane, e di qualificarle alcune mortali, altre veniali: sicchè, secondo che essi avran definito, si credono le anime o di esser discese quivi a penare, ovvero essere detenute nel purgatorio.
</p>

<p>
<i>Capo</i> 1. Quando vi sarà inferno per gli uomini, ed in qual luogo. Della sua natura e gradi.
               <span class="sez">I. Del luogo di questo inferno.</span>
              <span class="sez">II. Della natura del fuoco infernale.</span>
             <span class="sez">III. De' varj gradi e generi di tormenti che si fingono in questo inferno.</span>
</p>

<p>
<i>Capo</i> 2. Della durata di questo inferno, e se mai vi sia speranza alcuna di potersene i dannati liberare.
</p>

<p>
<i>Capo</i> 3. Della presunzione de' teologi e casisti in librar le colpe umane, qualificandole a loro talento ora mortali ora veniali; sicchè dalla loro decisione dovesse dipendere la quiete o il rimorso della coscienza degli uomini.
</p>

<p>
<i>Capo</i> 4. Come da tante e sì nuove dottrine e riti e costumi finalmente la religione cristiana si fosse trasformata in pagana.
               <span class="sez">I. Apoteosi.</span>
              <span class="sez">II. Le dedicazioni e consacrazioni de' tempj ed altari.</span>
             <span class="sez">III. Amuleti, filatterj, ligature ed altre vane superstizioni.</span>
              <span class="sez">IV. I baccanali, i teatri, i lupanari, i bagni, le danze, e simili usi e rilasciatezze.</span>
</p>
</div>

<p>
<a id="note451" href="#tag451">451.</a> Uno de' primi scritti di Calvino fu <i>Psicopannychia</i> (1534) contro alcuni Anabattisti,
che sostenevano le anime restar assopite fino al giudicio finale. Egli dice: <i>J'ay
repris la curiosité folle de ceux qui débattoyent ces questions, lesquelles de fait ne
sont autres que torments d'esprit</i>. Anche Lutero definiva noci vuote tali quistioni, trattate
già da Melito nell'antica Chiesa.
</p>

<p>
<a id="note452" href="#tag452">452.</a> A confutar la Storia del Giannone si accinse subito il padre San Felice gesuita,
che nel 1728 pubblicò <i>Riflessioni morali e teologiche</i> su di essa, col nome di Eusebio
Filopatro: opera pesante, e che poco giovò. Il Tria, col pseudonimo di Pietro di Paolo,
confutò pure passo passo il Giannone, e meglio il padre Giannantonio Bianchi di Lucca
<i>Della potestà e della politica della Chiesa, trattati due contro le nuove opinioni di
Pietro Giannone, dedicati al principe degli Apostoli</i>. Roma 1745. Nel primo trattato,
in due volumi di 600 pagine ciascuno, confuta la <i>Difesa della dichiarazione</i> di Bossuet.
Nel secondo, compreso in 5 volumi in 4º, confuta più direttamente il Giannone.
È lavoro dottissimo, dove insiste principalmente sull'indipendenza assoluta della Chiesa
che il Giannone attribuisce ai principi; e vorrebbe mostrare che tutti quei teoremi
derivano o da ignoranza supina o da perversa malizia.
</p>

<p>
<a id="note453" href="#tag453">453.</a> Manuscritto nell'archivio segreto di Torino. Delle opere inedite del Giannone si
era cominciata la stampa dagli editori di questi nostri Discorsi, ma restò interrotta,
non per loro colpa. Fra le opere inedite è bizzarra questa. Giannone avea, nella storia
(Lib. XIII, c. 1) ribattuto le pretensioni dei Veneziani sulla sovranità del mare Adriatico.
Quando si ricoverò a Venezia, non mancò chi glielo rinfacciasse. Allora egli stese
una memoria ove dice che, come suddito di Carlo VI imperatore, avea dovuto sostenere
i Napoletani a scapito de' Veneziani: ma ora colle ragioni e colla storia dimostra
che i Veneziani aveano veramente la sovranità del mare Adriatico, concessa loro da
Alessandro III, quando venne per avervi un colloquio col Barbarossa. Su questo fatto
egli si estende, e mostra che non sono favole, ma verità evidenti, prodotte e sostenute
da frà Paolo e da altri giureconsulti. Su questo punto vedasi quel che noi dicemmo
nel Discorso III, vol. I, pag. 74.
</p>

<p>
<a id="note454" href="#tag454">454.</a> Ammalato gravemente nel castello di Ceva, si compose quest'epitafio: <i>Conditorium
corporis Petri Janmonis jc. et advocati neapolitani, qui, detectis patriis legum, magistratuum,
ordinumque fontibus, totiusque civilis historiæ statut. varios perscrutatus,
integra regni jura suo principi ac patriæ asseruit, variis inde jactatus procellis, si
aliquid humani passus sincere pœnitens, peccata lacrymis, errores retractatione delevit.
Obiit tamen captivus miseris Langarum locis, etc.</i>
</p>

<p>
Il citato biografo dice che «il cotidiano assegnamento che gli fece il re di Sardegna
fu sempre lo stesso. Per questo conto e per altri ancora egli fu liberamente trattato
dalla munificenza di quel sovrano, il quale ebbe special cura a farlo restare ben servito
e per lo suo vitto e per lo suo vestire in tutti i luoghi ove tenuto fu in arresto»!
</p>

<p>
Quel bizzarro uomo che fu il conte Ferdinando Del Pozzo, ebbe coraggio di scrivere
che il Giannone, in carcere, godeva, per quanto i tempi permettevano, la protezione
della Corte di Savoja. Forse intende la protezione che il governo e i prefetti
d'oggi esercitano verso tanti vescovi e buoni cittadini, tenendoli in carcere o mandandoli
in esiglio per salvarli dall'indignazione del popolo.
</p>

<p>
<a id="note455" href="#tag455">455.</a> T. II, p. 143. E Voltaire, nel <i>Dict. phylosophique</i>, a <i>Saint Pierre</i> e <i>Cour de
Rome</i>, dice: «La miglior risposta ai detrattori della santa sede è la mite potenza che
i vescovi di Roma esercitano oggi con saviezza, nella diuturna possessione, nel sistema
d'equilibrio generale, che è quello di tutte le Corti. Roma non è più sì potente che
basti a far guerra, e dalla sua debolezza viene la sua felicità. È l'unico Stato che, dal
sacco di Carlo V in poi, abbia goduto le dolcezze della pace».
</p>

<p>
<a id="note456" href="#tag456">456.</a> Vedi il nostro vol. II, pag. 389; e <i>Fatti attinenti all'Inquisizione e sua storia
generale e particolare in Toscana</i>. Firenze 1782 anonima, ma è del Crudeli.
</p>

<p>
<i>Storia dell'Inquisizione</i>, per <span class="smcap">Francesco Beccatini</span>. Milano 1797.
</p>

<p>
<i>Storia dell'Inquisizione di Toscana</i>, di <span class="smcap">Antonio Francesco Pagani</span>. Firenze 1783,
e l'altra di <span class="smcap">F. Restelli</span>.
</p>

<p>
<a id="note457" href="#tag457">457.</a> <i>Carta real de Barcellona</i>, 27 agosto 1709. Gli storici parabolani dell'Inquisizione
citano un Munter, il quale dice che questa nella Sicilia fece bruciare 220 individui
in persona, 279 in effigie: e circa 3000 condannò ad altre penitenze. Ma per quali delitti?
in quanto tempo?
</p>

<p>
<a id="note458" href="#tag458">458.</a> Non so perchè i biografi comaschi lo fanno di Mercallo: la sentenza lo dice
nativo del luogo di <i>Minajo</i>, vescovado di Como, ducato di Milano. A Menaggio in fatti
fiorì sempre la famiglia Malacrida.
</p>

<p>
<a id="note459" href="#tag459">459.</a> Nel 1863 V. Martin de Moussy pubblicò una descrizione geografica e statistica
della Confederazione Argentina, dove crede far atto di coraggio col narrare i grandi
vantaggi che a que' paesi aveano recato le colonie presedute da' Gesuiti, e la floridezza
cui erano arrivate, e che perdettero non appena questi ne furono espulsi. «Ecco a che
son ridotte oggi quelle comunità che furono giudicate così diversamente, e la cui
antica celebrità non fu pareggiata che dall'obblio profondo ove oggi sono cadute. Viaggiando
quelle contrade sì poco note, abbiam voluto dire senza esagerazione come senza
paura che cosa erano state le missioni, e che cosa divennero dopo tolte violentemente
ai loro fondatori... Qualunque siano gli eventi su cui ebber influenza i Gesuiti in Europa,
qualunque giudizio siasene portato, possiamo asserire che essa fu in America
sempre salutare e benefica».
</p>

<p>
<a id="note460" href="#tag460">460.</a> Nell'Anticristo dice che il 29 novembre, anno passato, aveva udito queste parole:
<i>Hac nocte uno, idest brevi et inopinato interitu, de medio tollemus principem tam
iniquæ criminationis cum adjutoribus et adulatoribus suis.</i>
</p>

<p>
Confessò che, vedendo l'immenso danno che verrebbe dal togliersi ai Gesuiti le
missioni, avea pregato caldamente Iddio, ed ebbe ispirazione d'avvertire il re d'un
grave pericolo che gli sovrastava; pericolo ch'egli cercò sviare, facendo anche penitenze
e orazioni, per le quali crede che nostro Signore moderasse il castigo. Aver invocato
dal tribunale d'esser udito subito, perchè intendeva manifestare il pericolo del
re, ch'egli sapeva per rivelazione. E di questa e d'altre sosteneva la verità, e come la
Madonna lo avesse assolto dalla colpa e dalla pena; e si lagnava di ottener meno credenza
che non tant'altri simili.
</p>

<p>
<a id="note461" href="#tag461">461.</a> Fra le sue carte trovossi pure una tragedia, <i>Amano</i>, ch'egli avea scritto fin
quando era maestro in Corsica, ma dove si vollero riconoscere allusioni al ministro
Pombal. Dal Pombal diceasi stipendiato l'abate Vanelli, che a Lugano faceva la Gazzetta,
allora tenuta per la più liberale. Questo infelice prete, allorchè gli Austriaci si
ritiravano dalla Lombardia, fu trucidato dal partito avverso.
</p>

<p>
<a id="note462" href="#tag462">462.</a> Lettera alla contessa Luzelburg.
</p>

<p>
<a id="note463" href="#tag463">463.</a> <span class="smcap">Murr</span>, <i>Zeitung zur Kunstgeschichte</i>. Questo protestante laboriosamente raccolse
quanti documenti potè sopra i Gesuiti dopo la loro abolizione.
</p>

<p>
Pel processo io mi valsi d'una traduzione italiana, stampata colla falsa data di
Lisbona 1761. Gli atti originali conservansi nel tribunale <i>de Correiçao da Corte e casa</i>.
Non ho veduto nessun processo del sant'Uffizio, che fosse così brutalmente assurdo
come codesto.
</p>

<p>
Frà Norberto avea scritto contro i Gesuiti, poi col nome di abate Platel servì
Pombal, e inveì contro il Malacrida.
</p>

<p>
Tra le altre gofferie e crudeltà pubblicate all'occasione del supplizio di questo, ho
veduto una relazione portoghese, che conchiude «credersi non abbia confessata, morendo,
la sua colpa, e preferito morire del supplizio cui era stato condannato dall'Inquisizione,
perchè con questo spediente volle togliere al re la soddisfazione di farlo
morire come capo della cospirazione contro di lui».
</p>

<p>
Nella <i>Deduzione cronologica e analitica... data in luce dal dottore Giuseppe de
Teabra da Silva, procuratore della Corona di Portogallo, per servire d'istruzione
sopra l'indispensabile necessità, ecc.</i> al § 908 e seg., è detto che nel processo per
l'assassinio del re vien denunziato che la marchesa de Tavora fondava i suoi progetti
di regicidio «nella mistica e ne' consigli di Gabriele Malagrida; che altri della sua
famiglia erano ispirati, o piuttosto pervertiti dalle dottrine e massime di lui; e che tutto
era diretto dallo spirito e dai consigli del Malagrida». Anche il duca d'Aveiro assicura
«del credito e reputazione di santità e di buoni consigli del Malagrida in casa
Tavora».
</p>

<p>
In essa <i>Deduzione</i> si aggiunge che, avendo il re di Portogallo proscritti, snaturalizzati
e cacciati dai suoi dominj i Gesuiti, la Provvidenza volle mostrar visibilmente
di averli abbandonati. Poichè, mentre essi, fuor di Portogallo, spacciavano per
santo il Malagrida, <i>questo mostro per ismentirli</i> scriveva i due abominevoli libri che
lo fecero trasportare al Sant'Offizio dell'Inquisizione, che sopra sua confessione lo condannò,
e rilasciò alla giustizia di sua maestà.
</p>

<p>
«Avendo il reo, col mezzo dell'ipocrisia e della più raffinata malizia, conseguìto
di esser tenuto per santo e vero profeta da quella gente che, per divina permissione,
non considerava i fondamenti sui quali sostentavasi la gran macchina di quella finta
santità, si ridusse a divenire un mostro della maggiore iniquità. Mentre, non contento
di aver ingannato i popoli ne' dominj di questi regni, da' quali aveva estorto un capitale
ben grande con pretesto di devozioni e di opere pie, e con altre finzioni ed inganni,
passò a spargere il più atro veleno che aveva in cuore col fomentare discordie
e sedizioni, e col profetizzare funesti avvenimenti, ch'egli già sapeva che si stavano
ideando e trattando in questa Corte».
</p>

<p>
<a id="note464" href="#tag464">464.</a> <i>Histoire de Gabriel Malagrida de la C. d. J. l'apôtre du Bresil au <span class="scp">XVIII</span> siècle,
par le p. Paul Mury de la même Compagnie.</i> Paris, Touniol 1865.
</p>

<p>
<a id="note465" href="#tag465">465.</a> Kaunitz, ministro di Maria Teresa e suo, lo disapprovava apertamente, attesochè
«i parrochi della Lombardia sono generalmente rispettabili per condotta, e in reputazione
di prestare con particolar bontà e sollecitudine assistenza ai malati: sono mediatori
nelle frequenti discordie fra cittadini: impediscono le risse, prevengono alterchi
e liti colla loro autorità e cogli arbitramenti, vigilando quanto possono alla condotta
morale de' loro parrocchiani. Questi reali vantaggi per la società meritavano che non si
considerasse inutile il numero de' parrochi, s'anche ecceda il positivo bisogno». Lettera
9 marzo 1786.
</p>

<p>
Famoso fu nel milanese il prete Carlo Sala, che, credendosi leso da un suo tutore,
lo derubò, fuggì in Isvizzera, si fe calvinista, prese moglie, servì a Voltaire da scrivano:
poi tornato in Lombardia, girovagava vendendo libri proibiti; e buttatosi al ladro,
attentava principalmente alla chiese, delle quali ben trentanove spogliò; presentossi
alla sacra Penitenzieria a Roma, e ne ottenne assoluzione; pure continuò i furti, sinchè
la giustizia lo colse e condannò alla morte, ch'egli subì con cinica fermezza nel 1775.
</p>

<p>
<a id="note466" href="#tag466">466.</a> Cioè due a Milano, uno ad Arona, uno a Monza, uno a Poleggio, uno a Celana.
Fu scelto a rettore Francesco Farina, che fu poi vescovo di Padova; vicerettore il
Molo di Bellinzona; ripetitori Mussi, Sozzi, Vanalli, Castelnuovo che fu poi vescovo di
Como. L'iscrizione pel seminario diceva: <i>Sacr. ordinis alumnis — eadem studiorum
ratione eadem disciplina — ad religionis ministerium in provinciis — reipub. bono
instituendis — cæsaris pietas — conspirantibus pontificum insubriæ votis — contubernium
constituit — a. s.</i> MDCCLXXXV.
</p>

<p>
<a id="note467" href="#tag467">467.</a> La quistione sulla monarchia di Sicilia fu dibattuta in moltissimi scritti, e il più
ampio in contraddizione di essa si stampò a Roma nel 1715, col titolo «L'istoria della pretesa
monarchia di Sicilia, divisa in due parti; Parte I dal pontificato di Urbano II sino
a quello di Clemente XI; parte II, in cui si mostra l'origine e insussistenza di detta
monarchia, con bolle, diplomi ed altre autentiche scritture fino al pontefice Innocenzo
XII».
</p>

<p>
<a id="note468" href="#tag468">468.</a> Sul sepolcro del Tannucci la riconoscenza popolare scrisse: <span class="smcap">Cum per annos
quadraginta clavum regni moderasset, nullum vectigal imposuit</span>.
</p>

<p>
<a id="note469" href="#tag469">469.</a> <i>Lettere teol. politiche.</i>
</p>

<p>
<a id="note470" href="#tag470">470.</a> È qualcosa più che ridicola il veder quest'atto riprodotto da Carlalberto nel 1831.
A Ciamberì nel 1631 fu stampata «Apologia francese per la serenissima casa di Savoja
contro le scandalose invettive intitolate <i>Première et seconde Savoysienne</i>».
Questo libello gli accusava, 1º d'avere usurpato parecchi Stati ai re di Francia; 2º di
averne usurpato altri agli imperatori; 3º d'avere recato grandi offese alla Chiesa. L'apologista,
che è lo storiografo di Savoja, risponde trionfalmente a queste tre accuse,
e divide la sua apologia in tre parti: l'<i>Apologia francese</i>, l'<i>Apologia imperiale</i> e l'<i>Apologia
romana</i>, e stabilisce che la casa di Savoja «ben lungi dall'usurpare indebitamente
gli Stati dell'Impero, vi ha riunito quelli che n'erano distratti, sottomettendo
all'obbedienza coloro che si mostravano ribelli. E la santa sede e la Chiesa non hanno
mai avuto figli più obbedienti dei reali di Savoja, che i sovrani pontefici in riconoscenza
del loro zelo onorarono dei più grandi elogi».
</p>

<p>
<a id="note471" href="#tag471">471.</a> Ap. <span class="smcap">Becan</span>, T. V, opusc. 17, aph. 15, <i>De modo propagandi calvinismi</i>. Vedi
<span class="smcap">Lucii Cornelii Europaei</span> <i>Monarchia solipsorum</i>. Venezia 1645, più volte ristampato
con operette satiriche di Gaspare Scioppio. Invece di Clemente Scotti, altri ne crede
autore il gesuita Melchiorre Inchofer.
</p>

<p>
N'è una traduzione fatta a Lucca il 1760, e una del 75 fatta a Lugano.
</p>

<p>
<a id="note472" href="#tag472">472.</a> Il Botta, acerrimo contro i Gesuiti, scrive: «In ciò tanto maggior lode meritano
quanto non solamente si conservarono immuni da questa peste dell'inquisizione, ma
s'ingegnarono anche coi loro consigli e credito di moderarne il furore ne' paesi in cui
ella più crudelmente infieriva». <i>Cont. del Guicc.</i>, L. <span class="scp">IV</span>.
</p>

<p>
Il più fiero nemico de' Gesuiti, frà Paolo Sarpi il 14 febbrajo 1612 scrive al Leschasserio,
non veder come quel capo del <i>Direttorio degli Inquisitori</i>, dove si ordinano
i processi secreti, e le condanne da secretamente eseguirsi dai crociati, possono imputarsi
ai Gesuiti, <i>cum illi, neque in Hispania, neque in Italia, inquisitioni se immisceant:
rogo te perscribas quonam modo in eos accomodaveritis</i>. Pare che il Leschasserio
gli avesse detto che l'Inquisizione avea fatto un processo segreto contro esso frà
Paolo, e demandata l'esecuzione ai Crociati. Ma il Sarpi dice che essi Crociati sono ben
pochi in Italia, nel napoletano non essendovi inquisizione, e nel veneto non può far nulla
senza intervento del magistrato secolare, nè aver famiglia armata, nè arrestare. Non ha
mai letto la parabola del giuramento di questi Crociali, nè le preci che dicono prima
d'andar in guerra, nè mai gli era venuto in mente che di tali formole o preci si facesse
uso.
</p>

<p>
<a id="note473" href="#tag473">473.</a> Vedasi l'opera di Navarrette <i>De viris illustribus in Castella veteri soc. Jesu
ingressis et in Italia extinctis</i>. Bologna 1797.
</p>

<p>
<a id="note474" href="#tag474">474.</a> Vedasi il Theiner, che pur loda Clemente XIV per coraggio, prudenza, grandezza.
</p>

<p>
<a id="note475" href="#tag475">475.</a> In pochissimi anni noi vedemmo ucciso il duca di Berry, erede del trono di
Francia; forse quindici volte attentato alla vita di Luigi Filippo: quattro alla regina
d'Inghilterra; al re di Prussia nel 1850, poi nel 61: trafitto l'imperatore d'Austria
nel febbrajo 1853; ucciso il duca di Parma nel 54: la regina di Spagna assalita nel
1852 e 1856: colpito il re di Napoli nel 1858: a Napoleone III attentato più volte, e
ferocemente dall'Orsini: alla regina di Grecia nel 62: all'imperatore di Russia nel 66
ed ora a Parigi dove correggo questi fogli (giugno 1867): ucciso il presidente degli
Stati-Uniti nel 65: a tacer gli attentati d'assassinj, confessati dai proprj autori, contro
i re di Piemonte e contro ministri: e l'uccisione di tanti capi di partito, come Kotzehue,
Giuseppe Lee, Pellegrino Rossi ecc.
</p>

<p>
Questo sostituire la ragione individuale alla sociale, accreditato sotto l'impero romano,
e che non tolse vi fossero pessimi principi, rivisse al tempo della rivoluzione
francese, e non parlavasi, non effigiavansi che pugnali: cento giovani giurarono spargersi
per assassinar i sovrani che la convenzione lor designasse: lo stesso Chénier
Andrea cantava:
</p>

<div class="poem">
<p><i>O vertu! le poignard, seul espoir de la terre</i></p>
<p><i>Est ton arme sacrée alors que le tonnerre</i></p>
<p><i>Laisse régner le crime et te vend à ses lois.</i></p>
</div>

<p>
Il Monti minacciava al re di Napoli, che
</p>

<div class="poem">
<p>il pugnale di Bruto già nudo</p>
<p>Gli è sul petto, già chiede ferir:</p>
</div>

<p>
e lo Zajotti
</p>

<div class="poem">
<p>Cacciagli in seno il punitor coltello,</p>
<p>Chè il tiranno fratel non è fratello:</p>
</div>

<p>
poi si divinizzò l'Orsini, e il dottor Renzi e l'Imbriani fecero l'apologia del Milano.
</p>

<p>
<a id="note476" href="#tag476">476.</a> Nella <i>Correspondence diplomatique</i> di J. De Maistre leggesi: Si disse ai principi,
<i>i Gesuiti sono una potenza</i>, e i principi diedero in questa trappola: ma il fatto è
che, senza potenza nello Stato, senza corpi, senza società, senza istituzioni forti ben
organizzate, il sovrano non può governare, giacchè non ha che una testa e due braccia,
s'ammazzerà di fatica, si intrigherà di tutto, avrà appena il tempo di dormire, e
tutto andrà male».
</p>

<p>
<a id="note477" href="#tag477">477.</a> Pasquino disse che andò a Vienna a cantare una messa, senza <i>gloria</i> per il papa,
senza <i>credo</i> per l'imperatore.
</p>

<p>
<a id="note478" href="#tag478">478.</a> L'abate Marco Mastrofini fece dei <i>Rilievi sull'opera del signor De Potter, intitolata
Spirito della Chiesa, o considerazioni filosofiche e politiche sulla storia dei
Concilj e dei Papi, dagli Apostoli fino ai giorni nostri</i> (Roma 1826). Con buona logica
e retta teologia ne esamina le dottrine intorno a Dio, alla trinità, al peccato originale,
a Cristo, alla Grazia, alla Chiesa, ai Concilj, ai santi padri, all'invariabilità dei dogmi,
ai pontefici, mostrandone i gravi errori, le molte ignoranze, le continue contraddizioni;
e come non riveli lo spirito della Chiesa, bensì con arguzie e scurrilità i mancamenti e
i vizj che la Chiesa deplora e rimprovera.
</p>

<p>
<a id="note479" href="#tag479">479.</a> Il Ricci riflette che, in sua gioventù, era poco frequente il caso d'un indulto generale
nella diocesi: e quando accordavasi, era solo per uova e latticinj, esclusine
anche sempre i mercoledì, venerdì e sabati, la prima e l'ultima settimana, e le vigilie
dell'Annunziata e di san Giuseppe: e mai non si concedeva due anni di seguito. Clemente
XIII nel 1767 dispensò anche per l'uso delle carni, dal che venne grave scandalo;
poi Pio VI abbondò.
</p>

<p>
<a id="note480" href="#tag480">480.</a> Vedi il nostro vol. <span class="scp">I</span>, pag. 89. Il Pusey, che più volte menzionammo, accorderebbe
tutto, purchè la Chiesa cattolica ripudii la supremazia del papa e il culto di
Maria. Al qual proposito soccorrono parole del nostro padre Ventura: «Non è lontano
il tempo che il nome di Maria ricondurrà il suo culto in Londra, e con esso
la vera religione del Figlio. Avvenimenti misteriosi e inesplicabili hanno luogo presentemente
nella fiera Albione. E l'opera di Dio che riconduce, nelle sue vie ineffabili,
quel popolo, mercante dei beni della terra, alla conquista dei beni del cielo, col suo
ritorno all'unità della vera fede. Ma questo grande, avvenimento che farà stordir l'universo
e lo colmerà di gioja, non avrà il suo effetto salvo che sotto il patronato di
Maria, presso la quale i Cattolici inglesi insistono alla lor volta con incessanti preghiere,
onde ottener la conversione della grande loro patria».
</p>

<p>
Vedasi in fatto la magnifica risposta del Manning, della quale ci siamo qui valsi.
</p>

<p>
<a id="note481" href="#tag481">481.</a> Una delle maggiori accuse che Pietro Leopoldo appone a i Minori Osservanti, è che
«il lettore pone per principio che il governo della Chiesa è <i>monarchico</i>, e che il romano
pontefice <i>ne è veramente il monarca</i>. <i>Questa eresia</i> si fa passare come un articolo
di fede.... Tralascio di accennare gli altri spropositi sulla superiorità del papa
al Concilio». «Faceva pietà (dice altrove) il legger gli scritti di quei lettori (frati).....
Le Bolle dei papi erano venerate come regola di fede. La loro infallibilità era data
per domma». E del suo sinodo dice: «Troppo si temevano le conseguenze dai partigiani
della Corte di Roma, che prevedeva l'effetto che potea produrre contro l'antica
macchina della monarchia papale un corso di dottrina e disciplina insieme raccolto,
e fondalo sul vangelo e sulla tradizione, assortito appunto per battere in dettaglio
quella diabolica ed anticristiana invenzione».
</p>

<p>
<a id="note482" href="#tag482">482.</a> 1784, con note del Guadagnini.
</p>

<p>
<a id="note483" href="#tag483">483.</a> 1771. Altre sue opere sono:
</p>

<p>
<i>De justitia Christiana et de sacramentis</i>. Pavia 1783 e 84.
</p>

<p>
<i>De ultimo hominis fine, deque virtutibus theologicis et cardinalibus</i>. Pavia 1785.
</p>

<p>
<i>De Ethica cristiana</i>. Pavia 1785.
</p>

<p>
<i>De verbo Dei scripto ac tradito</i>. Pavia 1789.
</p>

<p>
<i>Introduzioni e lezioni di filosofia morale</i>, volumi VII, dal 1802 al 1812.
</p>

<p>
<i>Saggio di poesie composte oltre l'ottantesimo anno</i>.
</p>

<p>
S'ha una lettera del Gioberti del 1830, diretta all'avvocato Saleri di Brescia, ove
applaude ad un costui Elogio del Tamburrini, effondendosi nelle lodi di questo, siccome
grand'osteggiatore di «quella setta potente che, dopo corrotta la morale, corrotti
i dogmi e la disciplina, vuol mescere il cielo colla terra, la società civile colla ecclesiastica,
il regno spirituale col temporale, perpetuare gli abusi presenti, far rivivere quelli
della bassa età, e spenta ogni civiltà moderna, richiamare nella religione e nel mondo
l'antica babarie». Esorta il Saleri a raccogliere tutte le lettere del Tamburini; e a procurare
un'edizione compiuta delle sue opere a Firenze, dove la censura è più benigna.
</p>

<p>
<a id="note484" href="#tag484">484.</a> <i>Episcopatui romano non ita adnexum dicimus primatum, ut Ecclesia illum in
aliam quamcumque cathedram transferre non possit</i>.
</p>

<p>
<i>Arnaldus Brixiensis nec proprie schismaticus fuit, nec seditiosus, nec turbulentus</i>.
</p>

<p>
<i>Nullus episcopus, nec romano excepto, potest aliquem excommunicare, nisi de
consensu, saltem præsumpto, totius corporis Ecclesiæ</i>.
</p>

<p>
<i>Hæresis janseniana est inane spectrum, calide confictum ad hostibus veritatis ad
suos adversarios opprimendos</i>.
</p>

<p>
<i>Ecclesia subesse potest errori in definiendo sensu librorum qui canonici non sunt</i>.
</p>

<p>
<i>Quælibet gratia Christi efficax est</i>.
</p>

<p>
<i>Romanus pontifex pastorale munus exercere nequit in alterius diœcesi, absque
proprii ordinarii facultate</i>.
</p>

<p>
<i>Episcopi suam a Christo immediate jurisdictionem habent, non a romano pontifice</i>.
</p>

<p>
<i>Concilia generalia esse supra pontificem propugnamus</i>.
</p>

<p>
<i>Ecclesia nullam habet potestatem conferendi indulgentias pro mortuis.</i>
</p>

<p>
<i>Approbationes confessariorum nec ad loca nec ad tempus limitari possunt.</i>
</p>

<p>
<i>Romanus pontifex in rebus fidei ac morum, etiam cum Ecclesia sua particulari,
judicium pronuncians, subesse potest errori.</i>
</p>

<p>
<i>Irrefragabilis conciliorum auctoritas minime pendet a confirmatione romani
pontificis.</i>
</p>

<p>
<i>Index librorum prohibitorum congregationis romanæ nequit esse regula pro discernendis
bonis libris a malis.</i>
</p>

<p>
<a id="note485" href="#tag485">485.</a> Altre opere sue sono:
</p>

<p>
<i>Vindiciæ augustinianæ ab imputatione regni millenarii.</i> Cremona 1747.
</p>

<p>
<i>Dialoghi tre</i> in difesa di quelle (1753). Sostiene che il sermone 259 di sant'Agostino
è un centone di passi di quel santo, mal connessi da chi volle farlo autore dell'errore
de' millenarj.
</p>

<p>
<i>D. Aurelii Augustini quæ videtur sententia de beatitate s. patriarcarum, prophetarum
etc. ante Christi descensum ad inferos</i> (1762). Gli fu vivamente combattuta
dal Mamacchi, contro cui egli diresse una <i>Lettera prima</i> nel 1767. L'anno dopo pubblicò
la <i>Dissertazione epistolare se l'anima delle bestie possa dirsi spirituale</i>: poi una
spiegazione del testo di sant'Agostino <i>Ecclesiam Christi servituram fuisse sub regibus
hujus sæculi</i>; e <i>Delle giornaliere pubbliche preci da ristabilirsi nel rito romano per
la salute e prosperità de' sovrani</i> (Pavia 1784).
</p>

<p>
Lo contraddissero molti discepoli di san Tommaso, e principalmente i padri Mingarelli,
Patuzzi, Migliori, e monsignor Giustiniani vescovo di Cerigo.
</p>

<p>
<a id="note486" href="#tag486">486.</a> G. B. Almici di Coccaglio (1717-93) fratello di Camillo, traducendo Puffendorf
pretese rettificarlo nella parte eterodossa, come la poligamia, i voti, il suicidio, il duello,
le convenzioni di guerra: lo <i>spirito</i> di Elvezio.
</p>

<p>
<a id="note487" href="#tag487">487.</a> <i>Esame della Vera Idea della santa sede.</i> Macerata 1785.
</p>

<p>
<i>Il critico corretto.</i> 1786.
</p>

<p>
<i>Fatti dommatici, ossia della infallibilità della Chiesa nel decidere sulla dottrina
buona o cattiva de' libri.</i> Brescia 1788.
</p>

<p>
<i>Della Carità o amor di Dio.</i> Roma 1788.
</p>

<p>
<i>Il vescovado, ossia della podestà di governare la Chiesa</i>, 1789.
</p>

<p>
<i>Economia della fede cristiana.</i> Brescia 1790.
</p>

<p>
<i>Se i Giansenisti sieno Giacobini</i>, 1794.
</p>

<p>
<i>Il possesso, principio fondamentale per decidere i casi morali.</i> Brescia 1796 e
Cremona 1816.
</p>

<p>
<a id="note488" href="#tag488">488.</a> Questo fatto merita particolar menzione, atteso gli odierni incidenti. Avendo i
Francesi repubblicani invaso nel 1798 lo Stato pontifizio, v'imposero il giuramento
«di odiar la monarchia e l'anarchia». Il papa proibì di giurare se non di «non prender
parte a qualsiasi congiura o sedizione pel ristabilimento della monarchia e contro
la repubblica; odio all'anarchia; fedeltà alla costituzione, salva la religione cattolica».
Prima che l'esplicita decisione arrivasse, alcuni, come avviene in tempi di persecuzione,
aveano tentato conciliare colle esigenze del Governo la coscienza cattolica, e il
Bolgeni pubblicò <i>Sentimenti sul giuramento prescritto agli instruttori e funzionarj
pubblici</i>; dalla cui autorità indotto, monsignor Boni vicegerente pubblicò che ciascuno
potesse in ciò seguire la particolare opinione, senza tacciare l'altrui. Se n'autorizzarono
i professori della Sapienza e del Collegio Romano a prestare il giuramento, fin quando
il papa fe pubblicare la sua decisione.
</p>

<p>
Eguali sevizie partorirono eguali disturbi di coscienza nella rivoluzione odierna.
</p>

<p>
<a id="note489" href="#tag489">489.</a> Contro il Mamachi, <i>Del diritto della Chiesa di acquistare e di possedere beni
temporali</i>, Salvatore Spiriti di Cosenza scrisse il <i>Dialogo de' morti, ossia Trimerone
ecclesiastico-politico in dimostrazione dei diritti del principato e del sacerdozio, e la
Mamachiana per chi vuol divertirsi</i> (1770), beffa continua, della quale altri fa autore
Carlo Pecchio, continuatore della storia del Giannone.
</p>

<p>
Avendo il Mamachi tacciato d'irreligioso il filosofo Genovesi, questi fu difeso violentemente
da un amico.
</p>

<p>
<a id="note490" href="#tag490">490.</a> T. <span class="scp">I</span>, pag. <span class="scp">XLIII</span> la prima parte è polemica, la seconda è storica, narrando il
primato del papa nei primi otto secoli.
</p>

<p>
<a id="note491" href="#tag491">491.</a> Del Rucellaj sono le migliori fra le tante memorie che allora uscirono intorno
alla giurisdizione ecclesiastica e regia. Una secreta, spedita a Vienna il 1745, fra le
altre cose dice: «La storia delle dispute di giurisdizione fra la Corte romana e il poter
civile può ridursi a questo punto: che essa non cessò mai di pretendere suoi i diritti
degli altri, per poter poi accordarli per grazia a quelli che devono possederli per giustizia:
e che, nojati di quell'eterno conflitto, si contentarono di goderne a qual prezzo
si fosse, senza riflettere che questo cambiamento di titolo permetteva al sacerdozio,
come non lasciava mai di fare, di rivendicar finalmente per conto proprio quello, su
cui pareva aver acquistato un diritto col cederlo».
</p>

<p>
<a id="note492" href="#tag492">492.</a> Esistono negli archivj, e presto saranno pubblicate dal signor Kervyn de Lettenhove
nel Belgio, lettere di Maria Teresa, che rimprovera a suo figlio il farnetico
delle innovazioni ecclesiastiche.
</p>

<p>
<a id="note493" href="#tag493">493.</a> Era Gaetano Incontri (-1781) di cui lodaronsi grandemente la spiegazione
sopra la celebrazione delle feste. Il suo <i>Trattato teologico sulle azioni umane</i>, denunziato
alla sacra Congregazione, non fu trovato riprovevole.
</p>

<p>
<a id="note494" href="#tag494">494.</a> «Molti invero sono i pregiudizj che dalla libertà di pensare, di parlare, di leggere
ho riconosciuto esser derivati alla nostra santa religione da qualche tempo in questa
nostra città, e che hanno aperto più libero il campo al libertinaggio, dappoichè le
podestà ecclesiastiche non hanno potuto usare dell'autorità loro; ed essendone da più
parti giunta la notizia alla santa sede, ho ricevuto dei forti eccitamenti dal sommo
pontefice per riparare agli abusi onde l'ho supplicato a confortarmi col suo ajuto
nell'adempimento del mio ministero. All'occasione, nelle maniere più proprie, ho pensato
alle volte, affine di non mancare verso il popolo alle mie cure spirituali confidato,
d'istruirlo con degli avvertimenti pastorali, e mi è stato impedito come è noto; me ne
sono rispettosamente rammaricato; ho fatto sovra a varj punti appartenenti alla religione
ed al costume, siccome sopra altre materie concernenti l'ecclesiastica disciplina,
delle umili rappresentanze, e per mio demerito non sono stato esaudito. Vostra eccellenza
sa quante volte mi sono dato l'onore d'essere ad ossequiarla per parteciparle le mie più
riverenti e fervorose istanze; sicchè confesso che nelle divisate contingenze mi trovo
alquanto disanimato. Qualora poi venga assistito nell'esercizio del mio vescovile impiego
dalla suprema autorità che vivamente imploro, m'incoraggierei molto, nè avrei
più che desiderare. Con tal fiducia pregando V. E. a riprotestare all'imperial consiglio
la mia più distinta venerazione mi pregio di rassegnarmi di V. E. ecc.». È del 1752.
A proposito dell'abolizione della censura avendo il vescovo di Chiusi mosso alcun richiamo,
fu obbligato ritrattarsi, e scriveva: «Sacra Cesarea maestà. Con estremo rammarico
e cordoglio dell'anima mia appresi da sua santità le aspre doglianze avanzate
dalla maestà vostra contro la mia povera persona, come che abbi avuto il temerario
ardimento di offendere la di lei imperiale persona, mio augustissimo sovrano... Mi riconosco
in debito di presentarmi ossequioso al trono della c. m. v. ecc.»
</p>

<p>
<a id="note495" href="#tag495">495.</a> Prima memoria del 21 luglio 1781.
</p>

<p>
<a id="note496" href="#tag496">496.</a> Così il Ricci, nell'autobiografia manuscritta.
</p>

<p>
<a id="note497" href="#tag497">497.</a> La sua <i>Justification de frà Paul Sarpi</i> (Parigi 1811) sono lettere a un magistrato
(presidente Agier) in difesa dell'indole e dei sentimenti di frà Paolo. Nel 1820
stampò a Lipsia il <i>Catechismo de' Gesuiti</i>, in sei dialoghi fra un avvocato e un Gesuita,
imitando, troppo da lontano, le Provinciali di Pascal. Mandò una lettera di adesione
alla costituzione civile del clero francese. Col Gregoire viaggiò in Inghilterra, in Olanda,
in Germania; separandosi, convennero che, l'ultimo giorno di ogni mese, alle sette
del mattino si prostrerebbero innanzi a Dio a pregare uno per l'altro soccorsi spirituali.
Quest'accordo saputosi, fu imitato da altri, che sebben lontanissimi e neppure conosciuti,
s'associavano ad ora fissa nella preghiera.
</p>

<p>
<a id="note498" href="#tag498">498.</a> Oltre molte opere letterarie, e principalmente versi, e molte traduzioni, fra cui
i <i>Principj sull'essenza delle due podestà</i> del La Borde, e quel che dicemmo sopra la
<i>Via Crucis</i> e il Sacro Cuore, scrisse sopra la definizione della Chiesa, inserita nel catechismo
adottato da quattro vescovi toscani: <i>Annotazioni sopra le annotazioni pacifiche
d'un parroco cattolico</i> (era il Marchetti) <i>al vescovo di Pistoja:</i> alle quali fecero sgarbata
risposta l'<i>Esame d'un giovane ecclesiastico</i>, che era l'abate Sintich di Veggia, e
alcune lettere del canonico Muzzani. Caduto agli Austriaci il Veneto, il Pujati si ritirò
nel convento di Praglia, e visse esemplarissimo.
</p>

<p>
<a id="note499" href="#tag499">499.</a> Ricasoli Anton Giuseppe studiò col Ricci sotto il Lami, poi sotto monsignor Filippo
Martini; fece tradurre e stampare la <i>Storia ecclesiastica</i> del Racine, poi le opere del
Machiavello, sebbene il nunzio Crivelli vi si opponesse invano, perchè l'arcivescovo
Incontri (dice il Passerini) era uomo che sapea discernere il bene dal male, e convenne
col Ricci sul pregio del Machiavello e sull'utilità di far più popolari le opere sue (<i>Genealogia
nella casa Ricasoli</i>, f. 212). Morì del 1783 mancando al Ricci «uno de' più
validi ajuti nell'opera di riforma che aveva intrapresa» (<i>ibid.</i>).
</p>

<p>
<a id="note500" href="#tag500">500.</a> Tra la farragine d'opere pubblicate allora, citiamo:
</p>

<p>
<i>Memorie istorico-ecclesiastiche per servire d'apologia a quanto viene presentemente
praticato in differenti corti d'Europa per condurre la disciplina ecclesiastica, e
specialmente regolare (per quanto sia possibile) nel primiero suo istituto, opera d'un
italiano;</i> colla falsa data di Conisberga 1782, e l'avviso che si vende dal librajo Bindi
a Siena.
</p>

<p>
<i>La Monaca ammaestrata del diritto che ha il principe sopra la clausura, e della
libertà che le rimane di tornarsene al secolo, soppresso il monistero e l'istituto</i>, 1783.
</p>

<p>
<i>Della monarchia universale de' papi</i>, 1789.
</p>

<p>
<i>Necessità e utilità del matrimonio degli ecclesiastici, in cui si dimostra che il
papa può dispensare quelli che chieggono</i>, 1770.
</p>

<p>
<i>Piano ecclesiastico per un regolamento da tentare nelle circostanze dei tempi presenti.</i>
Venezia 1767.
</p>

<p>
<i>Raccolta di opuscoli interessanti la religione.</i> Pistoja, stamperia Bracali 1786, e
avanti: 17 vol.
</p>

<p>
<i>Ragionamento intorno ai beni temporali posseduti dalle chiese, dagli ecclesiastici
e da tutti quelli che si dicono Manimorte.</i> Venezia 1766.
</p>

<p>
<i>Rendete a Cesare ciò ch'è di Cesare.</i>
</p>

<p>
<i>Sonetti contro le opinioni di Michele Bajo, di Giansenio iprense, del Belelli, del
padre Berti agostiniano, del Viatore, del Rotigni, del Migliavacca</i> (proibiti nel 1762).
</p>

<p>
<i>Gesù Cristo sotto l'anatema e sotto la scomunica, ovvero Riflessioni sul mistero di
Gesù Cristo rigettato, condannato e scomunicato dal gran sacerdote e dal corpo dei
pastori del popolo di Dio; per istruzione e consolazione di quelli che, nel seno della
Chiesa provano un simile trattamento.</i> Pistoja 1786.
</p>

<p>
Nel 1769 viaggiò in Italia Agostino Gian Carlo Clement di Auxerre, uno de' più
ferventi missionarj delle opinioni giansenistiche, e vi incalorì i suoi partigiani; tra i
quali Foggini, Bottari, Del Mare, Palmieri, Tamburini, Zola, Alpruni, Pujati, Nanneroni,
Simioli conservaronsi seco in carteggio, e se ne hanno lettere nei 24 volumi che ne
restano. Descrisse questo suo <i>Viaggio in Italia e in Ispagna</i> (1802, 3 vol.) in modo
goffo e vanitoso.
</p>

<p>
Nell'archivio ricciano esiste tutto il carteggio del 1783 fra il Ricci e il granduca.
</p>

<p>
<a id="note501" href="#tag501">501.</a> È quanto io cercava far intendere al parlamento italiano, che allora ripudiò
la proposta, mentre l'anno dopo fu attuata dal ministero, ma denunziata oggi come
colpa dai liberali, implacabili autori di tirannie.
</p>

<p>
<a id="note502" href="#tag502">502.</a> Numero XIII del Decreto di fede. Ma nel n. X erasi scritto: «Non può temere
il fedele che la Chiesa abusi giammai di questa autorità. L'assistenza divina, che la assicura
di non errare quando esprime il suo giudizio sulla dottrina e la morale, le assicura
per la stessa ragione il privilegio di non abusare. Se tale sicurezza mancasse, saremmo
egualmente incerti nella nostra credenza, e potrebbe sempre chiedersi se la Chiesa
avesse o no abusato della sua autorità, o si fosse dipartita dalle vere sorgenti, che rendono
infallibili le sue decisioni; sicchè le decisioni della Chiesa resterebbero soggette
ai capricci e al giudizio d'ogni privato».
</p>

<p>
<a id="note503" href="#tag503">503.</a> Vedi <i>Istoria dell'assemblea degli arcivescovi e vescovi di Toscana. — Punti ecclesiastici,
compilati e trasmessi da S. A. R. a tutti gli arcivescovi e vescovi della
Toscana e loro rispettive risposte.</i> Firenze 1788. Al frontispizio è una stampa con
figure simboliche, e al di sotto un genietto che tiene aperto un libro, sul quale è il titolo,
<i>Enciclopedie</i>. All'esposizione di tutte quelle infinite ordinanze, che quasi tutte concernono
materie affatto ecclesiastiche, come messali, libri di preghiere, catechismi, massime
di teologia morale e fin dogmatica, premette: «Furono ammirati i lumi del principe
sopra l'ecclesiastica disciplina, e la di lui moderazione nel sottoporre all'altrui giudizio
quello che egli poteva liberamente determinare come di sua piena competenza».
<i>Proemio</i>, pag. 4. Fra le carte del Ricci v'è un gazzettino dell'assemblea, manuscritto
farcito di pettegolezzi. Inoltre molti scritti di accuse e discolpe per quel che si faceva
nel sinodo. Contro del quale, fra tanti altri, scrisse Carlo Borgo di Vicenza gesuita,
autore d'un'<i>Arte delle fortificazioni e difesa delle piazze</i>, per cui Federico II lo nominò
tenente colonnello. Premio satirico.
</p>

<p>
<a id="note504" href="#tag504">504.</a> L'osceno Casti prese in burla i Giansenisti, in una novella, non so se edita,
di cui reco qualche strofa.
</p>

<div class="poem">
<p>Al rimbombo d'on <i>tamburo</i></p>
<p class="i2">Che la terra e il cielo assorda</p>
<p class="i2">E il sereno aere puro</p>
<p class="i2">D'atre nubi infesta e lorda</p>
<p class="i2">Si svegliò Giansenio a sorte</p>
<p class="i2">Dal fatal sonno di morte.....</p>
<p>E spiegando il guardo fuore,</p>
<p class="i2">Vide un certo Tamburino</p>
<p class="i2">Che faceva gran rumore</p>
<p class="i2">Ora in tosco, ora in latino,</p>
<p class="i2">Ed aveva intorno a sè</p>
<p class="i2">Il Quesnello e il Petit-pied.</p>
<p>Con Arnaldo e San Cirano</p>
<p class="i2">E de' preti in mal arnese</p>
<p class="i2">Che menavano per mano</p>
<p class="i2">Il prelato pistojese</p>
<p class="i2">Eran questi i suoi cotali</p>
<p class="i2">Santi padri sinodali.</p>
<p>Il buon vescovo Giansenio</p>
<p class="i2">Al veder tutto quel coro</p>
<p class="i2">Si sentì nascer il genio</p>
<p class="i2">Di saper chi sien coloro</p>
<p class="i2">E i motivi tanto forti</p>
<p class="i2">D'un rumor che sveglia i morti...</p>
<p>Disse allor d'Ipri il pastore:</p>
<p class="i2">Io godea riposo e quiete,</p>
<p class="i2">Ma svegliommi il gran rumore</p>
<p class="i2">Del Tambur di questo prete.</p>
<p class="i2">E così successe a mè,</p>
<p class="i2">Disse tosto il Petit-pied.</p>
<p>Pure anch'io, disse Quesnello,</p>
<p class="i2">Me ne stava là sdrajato</p>
<p class="i2">Nel mio cupo e chiuso avello,</p>
<p class="i2">E costui m'ha qui chiamato</p>
<p class="i2">Col Tamburo suo sì forte,</p>
<p class="i2">Risvegliandomi da morte.</p>
<p>Ma se è ver che tanta possa</p>
<p class="i2">Ha un Tambur sì riverito</p>
<p class="i2">Di chiamar dalla lor fossa</p>
<p class="i2">Anche ogni uom che è già sbasito,</p>
<p class="i2">Deh! richiami a questo sole</p>
<p class="i2">Il Pascal ed il Nicole.</p>
<p>Tamburin senza dir altro,</p>
<p class="i2">Sul Tamburo onnipossente</p>
<p class="i2">Diè un gran colpo, e l'un e l'altro</p>
<p class="i2">Lì comparver prontamente,</p>
<p class="i2">E alternando i loro abbracci</p>
<p class="i2">Caricavansi di bacci.</p>
<p>Il prelato fiorentino</p>
<p class="i2">Che mirò poter sì strano</p>
<p class="i2">Nel suo caro Tamburino,</p>
<p class="i2">Gnaffe, disse in buon toscano,</p>
<p class="i2">Questo prete, in senso mio,</p>
<p class="i2">È il Tambur proprio di Dio...</p>
<p>Ma Giansenio in grave aspetto</p>
<p class="i2">A quel prete si rivolse,</p>
<p class="i2">E, Qual è, disse, l'oggetto</p>
<p class="i2">Che qui tutti ci raccolse?</p>
<p class="i2">Tamburino allor sputò</p>
<p class="i2">Quattro volte, e poi parlò:</p>
<p>Monsignor, se vi ho chiamati</p>
<p class="i2">Tutti in crocchio, o cari amici,</p>
<p class="i2">È che certi scapestrati</p>
<p class="i2">Nostri acerrimi nemici</p>
<p class="i2">Voglion metter a ruina</p>
<p class="i2">La più pura alma dottrina.</p>
<p>Questa gente traviata,</p>
<p class="i2">Questo ceto nero e tristo</p>
<p class="i2">Che ha del tutto travisata</p>
<p class="i2">La moral di Gesù Cristo,</p>
<p class="i2">Fur Gesuiti un dì chiamati,</p>
<p class="i2">Che non fur preti nè frati.</p>
<p>Dal momento in cui comparve</p>
<p class="i2">L'<i>Agostin</i> vostro stampato,</p>
<p class="i2">Quest'inferne orride larve</p>
<p class="i2">L'hanno tosto criticato,</p>
<p class="i2">Che la vostra teologia</p>
<p class="i2">Fu spacciata un'eresia...</p>
<p>E spacciandovi issofatto</p>
<p class="i2">Di Calvino frate vero,</p>
<p class="i2">Tanto han detto, tanto han fatto,</p>
<p class="i2">Che la cattedra di Piero</p>
<p class="i2">Contro voi sentenza disse,</p>
<p class="i2">E col libro vi proscrisse...</p>
<p>Ma per quante proscrizioni</p>
<p class="i2">Abbia fatte ognor la Chiesa</p>
<p class="i2">Contro i nobili campioni</p>
<p class="i2">Che di voi preser difesa,</p>
<p class="i2">Sempre intrepidi fur visti</p>
<p class="i2">Contro il papa i Giansenisti...</p>
<p>Ma a dir tutto insomma in poco</p>
<p class="i2">Ci facciam noi giansenisti</p>
<p class="i2">Delle bolle e papi giuoco,</p>
<p class="i2">E siam molto ben previsti</p>
<p class="i2">Di coraggio e di difesa</p>
<p class="i2">Contro il capo della Chiesa.</p>
<p>A tai voci il buon prelato</p>
<p class="i2">Interruppe il Tamburino,</p>
<p class="i2">E con volto un po' adirato</p>
<p class="i2">Disse: Ah corpo d'Appollino!</p>
<p class="i2">Il parlar vostro è sì strano.</p>
<p class="i2">Che non sembra da cristiano.</p>
<p>Ma, di grazia, rispondete</p>
<p class="i2">alle mie interrogazioni.</p>
<p class="i2">Prima ditemi chi siete,</p>
<p class="i2">E quai dritti, e quai ragioni</p>
<p class="i2">Voi avete onde in conscienza</p>
<p class="i2">Fare ai papi resistenza?</p>
<p>— Chi son io? son dottore</p>
<p class="i2">Nella sacra teologia,</p>
<p class="i2">E son pubblico lettore</p>
<p class="i2">Nel liceo di Pavia.</p>
<p class="i2">Chi son io? cospettón,</p>
<p class="i2">Son bressan, taja cantón...</p>
<p>— Caro il mio signor dottore</p>
<p class="i2">Laureato in teologia,</p>
<p class="i2">Lei dimostra aver col core</p>
<p class="i2">Guasta ancor la fantasia,</p>
<p class="i2">E col papa un gran mal genio</p>
<p class="i2">Mostra aver, disse Giansenio.</p>
<p>Vo' saper da ussignoria</p>
<p class="i2">Chi di Cristo fa la Chiesa?</p>
<p class="i2">I dottori in teologia?</p>
<p class="i2">Questa cosa io non l'ho intesa,</p>
<p class="i2">Ma ella certo mi dirà</p>
<p class="i2">Che la forma l'unità.</p>
<p>Cioè a dire il corpo intero</p>
<p class="i2">De' fedeli, regolati</p>
<p class="i2">Dal legittimo di Piero</p>
<p class="i2">Successor e da prelati</p>
<p class="i2">A cui diede Iddio signore</p>
<p class="i2">Della fe l'almo splendore...</p>
<p>Perchè mai disse Gesù</p>
<p class="i2">Prima a Pier quelle parole</p>
<p class="i2">Tu le chiavi avrai, sì, tu</p>
<p class="i2">Del mio ciel ch'è sopra il sole,</p>
<p class="i2">Cioè il poter che in tutti è uguale</p>
<p class="i2">Lo dà a Pietro universale...</p>
<p>Or perchè, dite o mio prete,</p>
<p class="i2">Ve la date tanto calda</p>
<p class="i2">Contro i papi, e ognor tenete</p>
<p class="i2">Contro lor l'alma sì balda</p>
<p class="i2">Di difender come fate</p>
<p class="i2">Mie dottrine condannate?</p>
<p>Io ho errato in buona fede</p>
<p class="i2">Che credea di dir il vero;</p>
<p class="i2">Ma dacchè la santa sede</p>
<p class="i2">Fulminò il mio libro intero,</p>
<p class="i2">Voi col farven difensore</p>
<p class="i2">Vi addossate ogni mio errore...</p>
<p>— Ah! pur troppo, o gran pastore,</p>
<p class="i2">Disser quelli, abbiam mancato</p>
<p class="i2">Pur di viver un tenore</p>
<p class="i2">Abbiam sempre conservato</p>
<p class="i2">Di virtù, di penitenza</p>
<p class="i2">Che sperar ci fa indulgenza..</p>
<p>— Siam cristiani e tanto basti,</p>
<p class="i2">Disse irato il Tamburino,</p>
<p class="i2">Se i costumi poi son guasti</p>
<p class="i2">È perchè l'amor divino</p>
<p class="i2">Non abbiam per gran disgrazia,</p>
<p class="i2">Ma aspettiamo un dì la grazia...</p>
<p>Oh che sinodo è mai quello!</p>
<p class="i2">Se il leggeste, almo pastore,</p>
<p class="i2">Voi direste che è assai bello,</p>
<p class="i2">Io ci ho posto ingegno e core,</p>
<p class="i2">E qualor vi penso sopra</p>
<p class="i2">Dico, ho fatto un capo d'opra.</p>
<p>Qui del papa non si parla</p>
<p class="i2">Nè si nomina per niente,</p>
<p class="i2">Che di lui anzi si sparla,</p>
<p class="i2">Ma però indirettamente,</p>
<p class="i2">E si dice alla distesa</p>
<p class="i2">Ch'ei può nulla nella Chiesa.</p>
<p>Questo sinodo è un po' strano</p>
<p class="i2">Di politica e di fede,</p>
<p class="i2">Concertato col sovrano,</p>
<p class="i2">Nulla con la santa sede,</p>
<p class="i2">Lavorato come va</p>
<p class="i2">Sulla sacra antichità.</p>
<p>Qui si mostra ad evidenza</p>
<p class="i2">Che la Chiesa in questa età</p>
<p class="i2">Tutta è piena di licenza,</p>
<p class="i2">Che perdè la libertà,</p>
<p class="i2">Perchè i papi ed i pastori</p>
<p class="i2">D'un tal mal sono fautori.</p>
<p>Tutti ciechi che conducono</p>
<p class="i2">Per sentier di sterpi e dumi,</p>
<p class="i2">Gli altri ciechi in cui non lucono</p>
<p class="i2">Della fede i veri lumi,</p>
<p class="i2">Si è del ver spento il fanale</p>
<p class="i2">Fin nel ceto episcopale...</p>
<p>Certi santi Ildebrandisti</p>
<p class="i2">Più romani che fedeli,</p>
<p class="i2">Varj altari e certi Cristi,</p>
<p class="i2">Certi quadri e certi veli,</p>
<p class="i2">Imposture mal intese,</p>
<p class="i2">Si son tolte dalle Chiese.</p>
<p>Non si vuol tanta indulgenza</p>
<p class="i2">Nell'assolver peccatori</p>
<p class="i2">Se non han per eccellenza</p>
<p class="i2">D'amor santo accesi i cori:</p>
<p class="i2">Si detesta l'attrizione,</p>
<p class="i2">Si vuol sol la contrizione.</p>
<p>Non si vogliono più frati,</p>
<p class="i2">Pochi preti e scarsa messa:</p>
<p class="i2">Sono i primi scellerati</p>
<p class="i2">Che nel cuore han Roma impressa;</p>
<p class="i2">Sol si vogliono romiti</p>
<p class="i2">D'ordin sacro non muniti...</p>
<p>Noi siam soli que' che abbiamo</p>
<p class="i2">Il deposito di fede,</p>
<p class="i2">Noi siam quelli che vogliamo</p>
<p class="i2">Riformar la santa sede,</p>
<p class="i2">Noi siam dotti, noi siam santi,</p>
<p class="i2">Tutti gli altri empj, ignoranti.</p>
<p>— Ho capito. Io non vo' altro,</p>
<p class="i2">Disse allor d'Ispri il pastore,</p>
<p class="i2">Siete un uom maligno e scaltro,</p>
<p class="i2">Fariseo avete il core:</p>
<p class="i2">E voi vescovo di Prato</p>
<p class="i2">Siete un vescovo ingannato.</p>
<p>Ahimè, Italia, se tu vanti</p>
<p class="i2">Tai lettor nelle tue scuole,</p>
<p class="i2">Manda pur dal ciglio i pianti</p>
<p class="i2">Che di fe si oscura il sole:</p>
<p class="i2">Già in te serpe il magistero</p>
<p class="i2">Di Calvino e di Lutero...</p>
<p>Infelice! or che farò?</p>
<p class="i2">Disse il Ricci al Tamburini,</p>
<p class="i2">Che sdegnato, — Oh che cojò!</p>
<p class="i2">Hai nel sen cor sì meschino?</p>
<p class="i2">Gli rispose, in tua difesa</p>
<p class="i2">Basto io solo a tanta impresa.</p>
<p>Non temer, vattene a Prato</p>
<p class="i2">Nel tuo vago carrozzino,</p>
<p class="i2">Ma sta sempre rinserrato</p>
<p class="i2">E di sera e di mattino,</p>
<p class="i2">Tal spediente è troppo onesto</p>
<p class="i2">Lascia a me cura del resto.</p>
</div>

<p>
<a id="note505" href="#tag505">505.</a> Poichè quel documento racchiude tutta la dottrina pratica del Ricci, sostenuta
oggi ancora dai democratici illiberali, stimiamo bene qui riprodurlo tralasciando solo i
punti inutili o transitorj.
</p>

<p>
§ I. — <i>Riforma degli Studj.</i>
</p>

<p>
1. Il male che teme maggiormente la verità è il non essere conosciuta. Quando il
popolo non è abbastanza istruito e non ne conosce lo spirito, è troppo facile che venga
sedotto dalle apparenze e trasportato alla superstizione. Ma il popolo non sarà istruito
giammai come conviene, se gli ecclesiastici non sono essi stessi illuminati. Un pastore
che non ha della religione se non che un'idea superficiale e confusa, fomenterà nel suo
gregge le frivolezze, e trascurerà i doveri essenziali e i rapporti che dee avere il fedele
colla società e colla Chiesa; ed un pastore che sarà imbevuto di false massime e di
dottrine poco sicure condurrà seco nell'errore il suo gregge con tanta maggiore facilità,
quanto sarà più semplice e meno avvertito.
</p>

<p>
Importa ancora moltissimo che si mantenga nell'insegnamento la massima uniformità.
I partiti e le gare teologiche fanno nelle scuole un danno grandissimo, perchè
avvezzano i teologi a quel genio litigioso e sofistico che fa trascurate le massime più
importanti e più serie, e producono un male anche maggiore nel popolo. Stancato dalle
gare continue che si fomentano sopra alcuni punti che interessano la religione, corre
pericolo di dubitare di tutti, oppure adotta per tutti una fredda indifferenza...
</p>

<p>
Egli è dunque indispensabile arrestare una volta questi disordini. Gli ecclesiastici
sappiano la religione, e parlino tutti lo stesso linguaggio.
</p>

<p>
2. Sarà quindi fissato per massima che in tutte le scuole del Granducato s'insegni
costantemente la dottrina cattolica sulla distinzione delle due potestà, non avendo dato
Gesù Cristo alla Chiesa che una potestà puramente spirituale [Non avea letto il vangelo, ove a Cristo è data <i>ogni podestà</i>], ed essendo la temporale
data da Dio ai sovrani indipendente da essa.
</p>

<p>
3. Sarà parimente fissata per massima in tutte le scuole teologiche del Granducato
la dottrina di sant'Agostino, specialmente in ciò che riguarda la Predestinazione, la
Grazia e il Peccato originale [La libertà d'insegnare ciò solo che il governo vuole è predicata dai liberalisti d'oggi. Ecco
portata l'autorità del governo fin a decidere tra sant'Agostino e san Tommaso!]. Questa dottrina fu sempre considerata come la dottrina
della Chiesa, e fu inoltre fissata concordemente dai nostri arcivescovi e vescovi.
</p>

<p>
4. Non potrà quindi alcun privato o pubblico professore insegnare altra sentenza,
se non per modo d'istoria.
</p>

<p>
5. Non si ammetterà ai concorsi alle parrocchie o a qualunque altro benefizio che
abbia annessa la cura delle anime chiunque non la professi; e sarà impegno dei vescovi
esaminare sopra di essa i concorrenti o i presentati in qualunque maniera [Non potrebbe spingersi più là l'intolleranza].
</p>

<p>
6. Perchè si ottenga la bramata uniformità e si promuova lo studio promovendo
una lodevole emulazione, si terranno indispensabilmente nella città e nella diocesi, in
tutti i vicariati o pivieri, le solite conferenze dei parrochi, e si stamperanno le decisioni.
</p>

<p>
7. Non saranno esenti dall'intervenirvi i Regolari, giacchè sopra li studi loro i vescovi
avranno tutta l'autorità.
</p>

<p>
8. I Regolari dovranno essi medesimi seguire la dottrina di sant'Agostino, rinunziando
a tutti gl'impegni e a tutte le sentenze private dei loro Ordini rispettivi; ed i vescovi
avranno tutta l'attenzione perchè nelle scuole domestiche, finchè sarà creduto
espediente il conservarle, si mantenga la uniformità cogli studj della diocesi.
</p>

<p>
9. Quando sarà sistemato il piano di studj che progettò l'Assemblea degli arcivescovi
e vescovi, ed avrà ottenuto la reale nostra approvazione, non sarà lecito ad alcuno dipartirsi
da quello, e dovrà essere abbracciato e seguito in tutte le scuole del nostro
dominio [Idem].
</p>

<p>
§ II. — <i>Ordinazioni, vita ed onestà dei chierici.</i>
</p>

<p>
10. Lo stato ecclesiastico è uno stato di perfezione e di magistero. Nessuno adunque
deve essere promosso se non porta seco la raccomandazione di una soda virtù e di una
conveniente dottrina. Un ecclesiastico vizioso farebbe troppo disonore alla religione, e
l'ordinare un ignorante sarebbe forse un togliere allo Stato un buon padre di famiglia
per aggravare la Chiesa di un ministro incapace ed inutile.
</p>

<p>
La soverchia moltiplicazione degli ecclesiastici ne lascia ancora una gran parte
oziosa. Chi non ha zelo sufficiente per applicarsi alla santificazione dei prossimi, dee
fissarsi nello stato di laico.
</p>

<p>
Sarà impegno dei vescovi di avere riguardo a queste massime generali prima di
procedere alle ordinazioni.
</p>

<p>
11. Per cooperare dal canto nostro a quest'oggetto così importante, Noi prescriviamo
la esatta osservanza del canone Calcedonese, che proibisce le ordinazioni vaghe
e senza titolo. Quindi niuno potrà da qui avanti essere ordinato senza essere addetto a
qualche chiesa, al cui attuale servizio sia necessario o utile.
</p>

<p>
12. E per la più esatta osservanza di questo, nell'adunarsi il sinodo in ciascuna
diocesi dovrà farsi la nota degli ecclesiastici necessarj al servizio delle respettive chiese,
e sarà questa rimessa a Noi cogli atti del sinodo.
</p>

<p>
13. Tolte le vaghe ordinazioni, vien tolta egualmente la necessità di fissare il così
detto patrimonio per gli ordinandi. Quando la chiesa ne abbia un reale bisogno, dovranno
a carico dei respettivi patrimonj ecclesiastici provvedersi della conveniente sussistenza,
e questa sarà fissata dal giorno della incardinazione alla chiesa.
</p>

<p>
14. Prima degli anni quattordici compiti non potrà essere conferita ad alcuno la
tonsura.
</p>

<p>
15. E a nessuno sarà permesso l'abito clericale se non ha la tonsura, fuori che nei
seminarj di educazione.
</p>

<p>
16. Niuno sarà promosso al suddiaconato se prima non avrà dato saggi di sufficiente
capacità, e non avrà almeno atteso per il corso di tre anni allo studio della teologia dommatica
in qualche università o altra scuola approvata.
</p>

<p>
17. E niuno potrà essere ordinato sacerdote senza aver perfettamente compiti tutti
gli studj necessari ad esercitare con frutto il sacro ministero, e senza aver passato in
un'accademia ecclesiastica quel tempo che il vescovo stimerà a proposito.
</p>

<p>
18. A quest'effetto, oltre il seminario, dovrà essere eretta in ogni diocesi un'accademia
ecclesiastica...
</p>

<p>
19. Non si ammetterà su tutti questi punti dispensa di età senza una precisa necessità.
</p>

<p>
20. È ancora nostra sovrana intenzione che in ogni diocesi si stabilisca una casa di
ritiro, in cui possano raccogliersi tutti i parrochi ed altri ecclesiastici che volessero profittarne...
</p>

<p>
21. Siccome poi gli ecclesiastici sono chiamati ad un ministero tutto spirituale, che
esige una somma attività e diligenza, così è necessario che siano liberi da ogni cura temporale.
Niun di essi potrà assumere impieghi secolareschi come di agente, amministratore,
esattore, procuratore, sollecitatore ed altri simili esercizj indecenti al loro carattere;
intendendosi comprese ancora le amministrazioni o agenzie per gli spedali o altri luoghi
pii laicali.
</p>

<p>
22. Sarà solamente ad essi permesso l'esercizio degl'impieghi principali negli istituti
interessanti la pubblica pietà, l'istruzione della gioventù, purchè questo impiego non
pregiudichi al servizio che debbono alla Chiesa...
</p>

<p>
23. Tra i traffici il più vergognoso egli è certamente quello delle messe. I Padri, i
pontefici, i Concilj non hanno cessato mai di declamare contro un abuso sì grande che
tanto avvilisce la maestà del più augusto sacrificio che possa avere la religione. Ma
l'abuso sussisterà sempre finchè sussisterà il così detto onorario della messa. Sarebbe
nostra intenzione che questa prestazione, o sia onorario, fosse interamente abolita, e
incarichiamo i vescovi di pensare seriamente alla maniera di toglierlo.
</p>

<p>
24. Per ottenerlo più sollecitamente... vogliamo che nessuno possa più esser promosso
a titolo di uffiziature o semplici cappellanie.
</p>

<p>
25. Ed abroghiamo ancora qualunque privilegio, come l'Eugeniano in Firenze, e
in tutte le diocesi dove avesse luogo o questo o altro simile, siccome tendenti a moltiplicare
le ordinazioni vaghe ed inutili.
</p>

<p>
26. Vogliamo altresì che, eccettuati quei pochi chierici che fossero precisamente
necessarj alla Chiesa, sia tolto affatto il minuto clero dalle cattedrali o altre chiese.
</p>

<p>
27. Nè alcuno assolutamente potrà essere ammesso giammai al servizio della Chiesa
sullo qualunque pretesto, se non avrà compiuti gli anni diciotto.
</p>

<p>
28. La vita dell'ecclesiastico dee essere di edificazione al popolo, e perciò non dee
avere alcuna cosa che spiri vanità e dissipamento. Sarà perciò premura dei vescovi
l'invigilare che sieno osservati i canoni del concilio di Trento sulla vita ed onestà dei
chierici.
</p>

<p>
29. Sopra a tutto sarà ad essi proibito il teatro, feste di ballo, ridotti di pubblico
gioco, la caccia viziosa e di strepito e il trattenersi nei caffè o nelle osterie senza una
precisa necessità.
</p>

<p>
30. E nel vestire conserveranno la gravità, la decenza e la modestia, e sfuggiranno
tutto ciò che sa di vanità secolaresca, usando sempre in tutte le funzioni di chiesa l'abito
talare.
</p>

<p>
§ III. — <i>Parrochi e loro congrue; Compagnie di Carità in tutte le parrocchie.</i>
</p>

<p>
31. Il parroco è l'uomo del popolo. Un buon parroco contribuisce moltissimo all'avanzamento
della religione e alla felicità dello Stato. Ma per conseguire questi due fini
è necessario che goda la stima e la confidenza dei suoi popolani. Un parroco imprudente
o ignorante non arriverà giammai ad acquistarne l'affetto. Per esser utile dee sapersi
far rispettare, stimare ed amare. Lontano dalle brighe e parzialità deve applicarsi a studiare
e conoscere il suo popolo, e deve esser sollecito a prevenirne i bisogni e i disordini
e sommamente geloso d'istruirlo nella vera e soda morale cristiana.
</p>

<p>
32. A quest'effetto mostreranno sempre pronti ad insegnare ai ragazzi leggere e scrivere
e la dottrina cristiana in una maniera bensì conveniente al loro stato, ma non così
materiale o digiuna, come si è praticato spesso in addietro. Le sode massime della Scrittura
e del Vangelo e i grandi principj della morale sono cognizioni necessarie a tutti gli
stati, e non può mai essere troppo sollecito un vero pastore... ad istillarle negli anni
più teneri, onde servano di scorta in tutte le vicende della vita. La carità sa trovar
tempo e luogo, e sa adattarsi alla capacità dei contadini anche più rozzi...
</p>

<p>
33. Una delle cause principali della freddezza che regna talvolta fra il popolo e il
parroco è la necessità di vivere sulle decime o sopra i così detti diritti di stola. Un parroco,
il quale dee ricavare il proprio sostentamento da queste ed altre esazioni è spesso
in pericolo di essere o di comparire indiscreto e interessato. Un popolano, che mantiene
a stento e col proprio sudore la numerosa famiglia, dimentica facilmente il dovere di
soddisfare a questi diritti, o almeno li considera come un aggravio.
</p>

<p>
Riflettendo a questi disordini noi siamo venuti nella disposizione di abolire affatto
tutti i diritti di stola, di decime o di altra qualsivoglia prestazione, o incerti parrocchiali...
</p>

<p>
36. Sarebbe nostra intenzione che tutti i parrochi avessero almeno dugento scudi
di annua rendita, comprese però le necessarie spese di chiesa. Un parroco che sente gli
stimoli della carità pastorale versa di buon animo nel seno dei poveri quello che può
risparmiare al necessario suo mantenimento. Ma ove siano troppo scarse l'entrate, manca
di un mezzo per sollevare i suoi popolani, e prevenire spesse volte gravi disordini, ed è
all'opposto in una grande tentazione di abusare del suo ministero per vivere...
</p>

<p>
38. Non intendiamo però di proibire ai popolani comodi l'offerire alla Chiesa quello
che stimassero secondo la loro pietà; anzi ve li esortiamo, salve le leggi di ammortizzazione;
ma queste oblazioni saranno immediatamente passate alla cassetta dei poveri e
distribuite fra i bisognosi della parrochia, a forma delle costituzioni delle compagnie di
carità.
</p>

<p>
39. Perchè il parroco possa con maggiore facilità esser pronto a tutti i bisogni dei
suoi popolani, e perchè i popolani non siano per la soverchia distanza troppo spesso impediti
dal portarsi alla chiesa, sarà cura dei vescovi di ridurre le parrocchie ad una giusta
estensione, riformando i circondari dove fossero troppo vasti e procurando, per quanto
è possibile, che la chiesa sia nel centro di tutta la parrochia; e a tenore delle loro proposizioni
ci riserbiamo a darne la sovrana nostra approvazione.
</p>

<p>
42. Finalmente ordiniamo che sieno soppresse immediatamente o trasportate altrove
tutte le cure esistenti attualmente nelle chiese di monache o di conservatorj, e incarichiamo
i vescovi a provvedervi colla maggiore sollecitudine.
</p>

<p>
43. Quanto alle compagnie di Carità prescritte da Noi in tutte le cure, avendone
coll'esperienza sempre più conosciuto il vantaggio, Noi ne confermiamo le costituzioni
e i privilegi esortando i nostri amatissimi sudditi a farsi un dovere di concorrere ad
un'opera tanto esemplare.
</p>

<p>
Vogliamo però che tutte sieno abolite le altre compagnie o confraternite, che ancora
sussistessero in qualunque luogo del nostro dominio anche per nostro espresso privilegio,
cui intendiamo che sia derogato con questa nostra sovrana determinazione. E le rendite
e fondi loro saranno passati nei patrimoni ecclesiastici a vantaggio delle respettive compagnie
di Carità, acciocchè con queste sia tolto ai fratelli di esse qualunque obbligo e
tassa che avessero per l'avanti pagata per vantaggio dei poveri e a nome della compagnia.
</p>

<p>
44. La sola compagnia di Misericordia sussisterà provvisionalmente in Firenze, finchè
non sieno sistemate le compagnie di Carità...
</p>

<p>
§ IV. — <i>Vescovi e loro diritti e doveri.</i>
</p>

<p>
45. Quando il Divin Redentore mandò gli apostoli e negli apostoli i vescovi, dette
loro tutta la potestà che era necessaria al grande oggetto di stabilire e governare la
Chiesa. Questa potestà, parlando esattamente, non accordava privilegi, ma imponeva
obbligazioni. Lo spirito di Dio gli avea destinati a pascere e a governare i fedeli, e le
facoltà loro accordate in questa missione non erano che i mezzi necessarj a soddisfare
ai doveri di un tal ministero. Nulla dunque s'accordava ad essi in suo vantaggio, ma tutto
si accordava ai fedeli, i quali perciò entravano in diritto di profittare di queste facoltà.
</p>

<p>
Quando si fissarono le diocesi per togliere la confusione non si potè pregiudicare a
questi diritti: solo si volle stabilire un ordine per evitare la confusione. Ma i popoli, al
governo dei quali furono particolarmente incardinati i vescovi, mantennero sempre i
diritti medesimi, come ai vescovi restarono sempre gli stessi doveri.
</p>

<p>
L'obbligazione rigorosa che hanno tutti i sovrani d'invigilare perchè si custodiscano
i canoni della Chiesa, e la essenziale incombenza di conservare ai sudditi i respettivi
diritti, non ci permettono di trascurare un punto così importante e tanto strettamente
legato col buon ordine e colla tranquillità degli Stati.
</p>

<p>
Senza fermarci a cercare i gradi o le ragioni per le quali si disimpegnarono nei secoli
a noi più vicini dall'esercizio di una parte del loro ministero, egli è certo che questa
trascuratezza non poteva dare un diritto stabile a chi suppliva in lor nome. I diritti originari
e per costituzione annessi ad una dignità non possono mai alienarsi, specialmente
allorquando l'alienazione pregiudica al terzo. I popoli che aveano diritto ad esser governati
e diretti dall'immediato e vicino loro pastore, non potevano senza ingiuria esser
rimandati ad un pastore lontano, che non poteva conoscere colla esattezza medesima i
loro bisogni: anzi eglino stessi non poteano cedervi in pregiudizio de' loro discendenti.
Se la infelicità dei secoli rese meno sensibile questo inconveniente, deve allora assolutamente
arrestarsi, quando i mali che quindi ne nascono, divengono eccessivi.
</p>

<p>
Ella è dunque assoluta nostra volontà che venga ristabilita la disciplina sempre
venerabile dei primi secoli, e che i vescovi rientrino nell'esercizio degli originarj ed
inalienabili loro diritti, che per le circostanze dei tempi furono ad essi usurpati, e che
per connivenza dei vescovi trapassarono nella Corte di Roma [È difficile combinar in poche linee tanti errori di fatto e tante falsità di diritto come in
queste dell'austriaco].
</p>

<p>
46. Spetteranno quindi ai vescovi esclusivamente tutte le dispense che si sogliono
accordare già da qualche tempo dalla Curia romana...
</p>

<p>
47. I vescovi permuteranno o trasferiranno gli obblighi che riguardano legati pii,
derogando Noi nei casi, ove bisogno sia, alle ultime volontà.
</p>

<p>
48. Dispenseranno gli ordinandi dai difetti dei natali e vizj corporali, quanto lo richieda
il vantaggio della Chiesa ecc.
</p>

<p>
49. Tutte queste dispense e le altre che potessero occorrere (escluse le matrimoniali,
delle quali si parlerà in appresso) saranno dai vescovi, secondo la loro prudenza,
date liberamente, in nome proprio, e senza far menzione di avere ottenuta facoltà da chicchessia,
avendola essi immediatamente da Cristo e dai canoni.
</p>

<p>
50. Quindi dichiariamo che non sarà mai accordato il <i>regio exequatur</i> a qualunque
siasi bolla o dispensa che non sia fatta dal vescovo in nome proprio e per propria originaria
autorità...
</p>

<p>
52. Una delle canoniche ordinazioni, che l'esperienza mostrò sempre vantaggiosa
alla Chiesa, si è la frequenza dei sinodi. Noi vogliamo che anche questa sì lodevole costumanza
sia ristabilita in tutto il Granducato; ed ogni vescovo dovrà assolutamente
tenere il suo sinodo diocesano almeno ogni due anni, per discutere quivi col suo clero e
stabilire concordemente, sull'esempio degli apostoli, quello che sarà creduto espediente
per la purità della Fede, per la riforma della disciplina, per la correzione degli abusi.
</p>

<p>
53. Uniformandoci a quello che hanno stabilito nell'assemblea gli arcivescovi e
vescovi, ordiniamo che i parrochi, siccome quelli che più di tutti gli altri ecclesiastici vi
hanno diritto, debbano tutti esservi chiamati: ma quando la necessaria assistenza alle
cure non permetterà a tutti singolarmente l'intervenirvi, possano sostituire altro sacerdote
che intervenga per essi.
</p>

<p>
54. Tutti gli ecclesiastici che volessero intervenirvi saranno ammessi, essendo
troppo conveniente, secondo la massima canonica, che da tutti si tratti in comune quello
che tutti interessa [Egli intanto disponeva dispoticamente delle cose ecclesiastiche, senza sentire tutto il clero,
e tanto meno tutti i fedeli].
</p>

<p>
55. Nei sinodi dovrà sempre intervenire un nostro regio commissario; nè saranno
pubblicati gli atti, se prima non ne sia accordato il <i>regio exequatur</i>.
</p>

<p>
56. Nel modo e nelle materie che si tratteranno nel sinodo, avranno più riguardo
alle circostanze attuali e ai bisogni delle loro diocesi, che a seguire materialmente le
ordinanze e il metodo dei sinodi procedenti.
</p>

<p>
57. Nè si dipartiranno in quello che interessa la ecclesiastica disciplina da ciò che,
come capo sovrano della società e come protettore dei canoni, abbiamo stabilito in questa
nostra Normale, che sarà sempre inviolabilmente osservata.
</p>

<p>
§ V. — <i>Chiese, Funzioni ecclesiastiche ed Oratorj.</i>
</p>

<p>
61. Il cristiano deve mostrarsi tale in ogni tempo, in ogni luogo, in tutte le sue
operazioni, ma in special modo nella chiesa, che propriamente si chiama la casa di Dio.
La riflessione, che in essa abita stabilmente il Figliuolo di Dio come in suo trono, dee
tutti riempire di un santo orrore e rispetto. Quando la pietà era più fervorosa ed illuminata,
quando i fedeli erano più vivamente penetrati dalla filiale apprensione della divina
Maestà, non avevano bisogno di alcuno eccitamento sensibile. Le caverne, le prigioni,
le solitudini, i cimiteri, tutto egualmente inspirava ad essi sentimenti di religione
perchè a tutto suppliva la fermezza della loro fede. Nella tiepidezza dei nostri secoli non
si può mai essere abbastanza solleciti intorno a questo gravissimo oggetto.
</p>

<p>
Importa dunque moltissimo che i vescovi e i parrochi si diano tutta la premura di
far concepire ai loro popoli una sincera venerazione alla casa di Dio, ed inspirino in essi
una giusta idea della santità degli uffizj che in essa si praticano. Ad ottenere questo fine
contribuirà grandemente il mantenere nelle chiese l'ordine, la gravità, la decenza, la
semplicità. La confusione distrae; la sordidezza ributta ed il lusso soverchio non fa che
richiamare la curiosità, la dissipazione e le idee profane del mondo. Lasciando ai vescovi
il pensare alle più minute provvidenze, che possono esigere le particolari circostanze,
Noi fisseremo alcune massime generali che dovranno essere esattamente osservate in
tutto il Granducato.
</p>

<p>
62. In conformità della risoluzione degli arcivescovi e vescovi, nella chiesa gli uomini
saranno sempre separati dalle donne.
</p>

<p>
63. Nè sarà a queste permesso l'intervenire alle sacre funzioni con abito e abbigliamenti
indecenti, e presentandosi in maniera non conveniente alla santità del luogo,
dovranno esser mandate fuori dai sagrestani, senza riguardo alla condizione di persone.
</p>

<p>
64. E ad effetto che i fedeli non siano importunamente disturbati nei loro atti di
religione, sarà proibito assolutamente ai poveri di questuare dentro le chiese; ma solo sarà
permesso fuori della porta.
</p>

<p>
65. La incongrua celebrazione simultanea di molte messe, singolarmente nelle
chiese piccole, genera disturbo e confusione e forma una idea poco analoga alla gravità
di quel terribile ed augusto mistero e all'unità di quel divino sacrifizio. Quindi non sarà
celebrata che una messa per volta, e i parrochi ed i sagrestani avranno tutta l'attenzione
perchè le messe sieno distribuite in maniera che possano servire al maggior comodo del
popolo, e ve ne siano a tutte l'ore.
</p>

<p>
66. Attesa la separazione degli uomini dalle donne, sarà necessario che l'altare a
cui si celebra sia nel mezzo della chiesa, quando qualche grave ragione non esigesse
diversamente. Avranno però i vescovi tutta la premura di togliere dalle chiese gli altari
indecenti o superflui...
</p>

<p>
67. Le immagini sono il libro degl'ignoranti che serve ad eccitare in essi la memoria
delle azioni virtuose dei santi che rappresentano. Egli è adunque assolutamente necessario
che tutte, niuna eccettuata, si tengano scoperte, fuori del tempo della Passione.
</p>

<p>
68. Non sarà parimenti lecito tenere nella stessa chiesa più d'un'immagine dell'istesso
santo e particolarmente della Vergine Santissima. Le diverse immagini e i diversi
titoli hanno suscitato e nudrito mille inconvenienti e mille strane idee nel popolo, come
se fosse una diversa persona Maria Santissima, perchè è invocata sotto diversi titoli.
</p>

<p>
69. Saranno tolti tutti i piccoli quadri, che una interessata e male intesa pietà avea
introdotto di tenere esposti sotto la tavola o quadro dell'altare.
</p>

<p>
70. Tutte le immagini o reliquie che sono sotto la custodia di magistrature o di
altri corpi o di qualunque persona privata o costituita in dignità dovranno consegnarsi,
unitamente alle chiavi delle medesime, ai vescovi...
</p>

<p>
71. E dovendo alcuna di esse esporsi solennemente alla venerazione dei fedeli, si
farà con tutta la decenza, ma senza apparato straordinario di rogito, contratto ecc.
</p>

<p>
72. Le reliquie che non hanno una morale certezza di loro autenticità, o sono fondate
soltanto sopra vaghe tradizioni popolari, o che per una mal'intesa pietà servono di
occasione alla superstizione del popolo, saranno assolutamente tolte via. Non può piacere
a Dio un culto che non è fondato sulla verità e non mantiene i giusti confini di una
regolata devozione.
</p>

<p>
73. Sarà nelle chiese proibita assolutamente ogni musica strepitosa, come atta soltanto
a fomentare la curiosità e non conveniente alla gravità dei divini misteri. Non sarà
permesso che il canto gregoriano, o al più una musica semplicissima, o come si dice
comunemente, a cappella.
</p>

<p>
74. Saranno parimente proibiti nelle chiese sia dei secolari sia dei regolari tutti i
panegirici che l'abuso moderno ha ridotto a una profana gara di eloquenza inintelligibile,
priva d'alcun vero vantaggio spirituale dei fedeli. Sarà solo permessa una sugosa istruzione
morale sopra quelle cristiane virtù, nelle quali più risplendette il santo di cui si
abbia la festa da farsi secondo il consueto dal parroco o da chi fa le sue veci essendo
esso impedito.
</p>

<p>
75. Nelle solennità o feste di qualunque santo protettore o titolare ec., si osserverà
il decoro e la dignità; ma sarà assolutamente vietato il lusso e la pompa superflua, fuochi
artificiali, spettacoli, fiere, corse, le quali cose saranno sempre proibite in occasione di
feste di chiese, ma solo potranno permettersi nei giorni susseguenti alle feste, non mai
nel giorno festivo per non distrarre il popolo dalle sacre funzioni che devono unicamente
occuparlo.
</p>

<p>
76. Tutte le sacre funzioni saranno terminate prima dell'<i>Avemaria</i> della sera,
dovendo in tal tempo assolutamente esser serrate le chiese.
</p>

<p>
77. E siccome abbiamo osservato che negli anniversarj solenni spesse volte ha più
luogo una certa vanità che un vero spirito di religione, e che dall'altra parte le funzioni
ecclesiastiche e singolarmente le messe solenni debbono riguardare tutto il cristianesimo,
così siamo venuti nella determinazione di abolire, come aboliamo di fatto, tutti i così
detti mortori e gli anniversarj particolari, ferma stante la messa di <i>Requiem</i> e le solite
preci prescritte secondo il Rituale per ciaschedun defunto in <i>die obitus</i>, e quelle stabilite
nel giorno della commemorazione solenne di tutti i defunti, e nel primo di ciascun mese,
a tenore delle costituzioni della compagnia di Carità; lasciando a ciascuno la libertà di
procurarsi tutti i suffragi che inspirerà loro una soda pietà, eccitando novamente lo
zelo dei vescovi e dei parrochi ad istruire i fedeli sulla comunione dei santi e dei modi
per suffragare i defunti.
</p>

<p>
78. Il divin sacrifizio della messa è il mistero più augusto della nostra religione, ed
è un pubblico sacrifizio, a cui tutti i fedeli hanno parte. Quando le persecuzioni dei primi
secoli o il furore degli eretici non permetteva che si celebrasse pubblicamente nelle
chiese, furono permesse le cappelle o sia oratorj privati. Se fuori di queste occasioni si
praticò ancora nelle corti dei principi, ciò fu perchè il gran numero dei familiari costituiva
quasi un'estesa parrocchia. In tutte le altre circostanze la celebrazione negli oratorj
privati fu sempre considerata come un abuso.
</p>

<p>
I nostri arcivescovi e vescovi credettero di potervi provvedere, se si vietasse la
celebrazione in detti oratorj in tutti i giorni festivi. Noi, considerando che questi oratorj,
oltre la indecenza della maggior parte, non servono che a distogliere le famiglie dall'intervenire
alle funzioni parrocchiali, e che per lo più esistono nelle città e nelle case di
persone che hanno tutto il comodo di andare in qualunque tempo o stagione alla chiesa,
vogliamo che sia assolutamente vietato il celebrarvi la messa in qualunque giorno, nonostante
qualunque breve, privilegio o licenza.
</p>

<p>
79. Quanto agli oratorj pubblici della campagna, i vescovi, previa la visita dei medesimi,
potranno lasciar sussistere quelli solamente che, per essere in qualche lontananza
dalla cura, facessero comodo al popolo rendendogli per altro filiali e dipendenti al parroco.
</p>

<p>
80. Tutti gli altri indecenti o inutili saranno immediatamente tolti e convertiti in
altro uso.
</p>

<p>
81. Gli oratorj delle ville particolari dovran considerarsi come privati, quand'anche
avessero il pubblico accesso, e resteranno egualmente compresi nella generale
abolizione.
</p>

<p>
82. Negli altri oratorj che servono unicamente a comodo dei proprietarj ed abitanti
delle ville potrà dai vescovi permettersi che vi si celebri la messa, nel tempo che vi
stanno i padroni, purchè però non vi si facciano alcune altre funzioni.
</p>

<p>
83. Finalmente quanto ai sacerdoti di Stati esteri, che non siano impiegati al servizio
di qualche chiesa delle diocesi del Granducato, si continuerà l'uso del <i>celebret</i> e di non
accordarlo se non colle dovute cautele e per pochi giorni, quando non facessero costare
del bisogno di trattenersi in tempo più lungo, nel qual caso assegneranno loro la chiesa,
rimettendoli sotto la dipendenza del parroco, acciò debba invigilare sopra la loro
condotta.
</p>

<p>
84. Non intendiamo però che questo abbia luogo per i sudditi conosciuti del Granducato
o altri attualmente impiegati nelle diocesi di esso, quando della loro esemplarità
non si abbia fondamento di dubitare, essendo la celebrazione della messa un diritto
ordinario dei sacerdoti.
</p>

<p>
§ VI. — <i>Pubbliche preghiere, processioni ecc.</i>
</p>

<p>
85. Nelle pubbliche preghiere si conserverà, per quanto è possibile, una morale
uniformità; ma importa anche più che non vi sia niente di falso, di superstizioso ed
erroneo.
</p>

<p>
86. Abbiamo sentito con particolare soddisfazione il pensiero che si sono dati i nostri
arcivescovi e vescovi della riforma del Breviario, appoggiandone l'incombenza ai tre
arcivescovi del Granducato. Siamo persuasi che si daranno tutta la premura di corrispondere
ad un'impresa così degna e nobile. E perchè colla maggiore celerità ed esattezza
possa ridursi al desiderato fine un lavoro sì vasto, sapendo Noi le immense occupazioni
dell'episcopato, abbiamo creduto necessario aggiungere ad essi tre teologi che ci riserviamo
a nominare, col parere e consiglio dei quali potranno con più facilità corrispondere
all'espettazione nostra e di tutta la Chiesa toscana [Fin per la riforma de' breviari volea mettere suoi affidati. E proibiva uffizj ecclesiastici,
costui].
</p>

<p>
87. Fino a tanto però che si aspetta questo lavoro, Noi, sull'esempio di altri governi,
proibiamo espressamente in tutto il nostro dominio l'officio di Gregorio VII come contenente
massime sediziose ed erronee...
</p>

<p>
88. Si daranno eguale premura, coll'ajuto degli stessi tre teologi da nominarsi come
sopra, di terminare la traduzione del Pontificale e del Rituale in lingua italiana e la
compilazione di un manuale, in cui si abbiano gli uffizi tradotti in volgare delle principali
feste dell'anno, l'ordinario della messa ecc., onde serva al popolo per farlo entrare nello
spirito delle preghiere e dei riti ecclesiastici.
</p>

<p>
89. Quanto alle pubbliche preghiere da farsi nelle parrocchie, Noi ci rimettiamo fino
a nuovo ordine ai Regolamenti già veglianti, raccomandando solo a tutti i vescovi e parrochi
di procurare che il popolo entri nello spirito della preghiera e non sia come un
tronco arido, proferendo ciò che non può intendere.
</p>

<p>
90. Mantenendo pertanto quello che riguarda il rito universale della Chiesa nei
publici uffizj, procureranno almeno di far sempre recitare al popolo fervorose orazioni,
inni o litanie in lingua toscana; e faranno egualmente recitare gli <i>Atti di Fede, Speranza
e Carità</i>, il <i>Credo</i>, il <i>Pater noster</i>, e l'<i>Ave Maria</i> in lingua volgare.
</p>

<p>
91. Le funzioni parrocchiali del dopo pranzo saranno terminate dalla benedizione
del Venerabile colla pisside, incaricando i vescovi d'invigilare perchè sia tolto l'abuso
dell'eccessiva frequenza nell'esporre solennemente il divin sacramento, specialmente
nelle novene o tridui de' Santi o per private ragioni, come di malattie, di particolari ecc.
</p>

<p>
92. Le funzioni parrocchiali non saranno mai tralasciate e interrotte per qualunque
solennità o festa di santo che possa occorrere; e perciò i parrochi non si assenteranno
mai nei giorni festivi dalla cura, specialmente in campagna sotto qualsivoglia pretesto
senza una vera necessità e molto meno per andare ad altre feste, ville e altrove.
</p>

<p>
93. Gli sconcerti e i disordini che nascono dagli straordinari concorsi a chiese o
santuari lontani e gli altri che nascono dalle processioni e pellegrinaggi sono grandissimi.
Per toglierne adunque ogni occasione, Noi proibiamo assolutamente tutti i pellegrinaggi
pubblici e in corpo, e specialmente tutte le processioni, escluse quelle di rito
universale della Chiesa, come della Purificazione, delle Palme, del Giovedì e Venerdì
santo, delle Rogazioni e del Corpus Domini.
</p>

<p>
94. Nelle processioni interverranno i fratelli della compagnia di Carità della parrocchia;
e sarà proibito assolutamente qualunque invito o ammissione dei fratelli delle
altre cure anche nella processione del <i>Corpus Domini</i>, eccettuatane quella solenne che
si fa nella mattina alle respettive cattedrali. Sarà però sempre vietato l'intervento di
persone colla cappa, minori della età prescritta dalle costituzioni.
</p>

<p>
§ VII. — <i>Feste, digiuni ecc.</i>
</p>

<p>
95. La soverchia ed incomoda moltiplicazione delle feste ha prima d'ora determinato
l'augusto nostro genitore a stabilirne una moderata riduzione, contentandosi di togliere
la proibizione delle opere servili, restando in alcune il solo obbligo della messa.
</p>

<p>
L'esperienza ha fatto conoscere che questo rimedio non è stato bastante. Essendo
rimasta una idea di festività a questi giorni, che diconsi di non intiero precetto, si considerano
ancora da molti come giorni festivi; e col togliere al popolo l'obbligo della intera
santificazione non si è conseguito, quanto bisognava, l'intento di renderlo applicato al
lavoro. Spesse volte la necessità di aspettare o di andare in cerca della messa in specie
nella campagna somministra il pretesto di passare nell'oziosità tutto il rimanente del
giorno. Quindi è che vari sovrani han creduto necessario che fosse tolto affatto questo
obbligo della messa, per ottenere così la troppo necessaria applicazione al lavoro.
</p>

<p>
Entrando Noi nei medesimi sentimenti, e persuasi delle troppo giuste ragioni che
vi sono, determiniamo che dai vescovi sia tolta affatto l'obbligazione della messa dai
giorni di non intero precetto, restando in piedi le altre feste come sono attualmente [Determina, egli granduca, l'obbligo o no di sentir la messa e di digiunare!].
</p>

<p>
96. E siccome, tolta la solennità, sembrerebbe fuor di luogo il digiuno che alcune di
esse aveano annesso alla vigilia, così seguendo l'esempio di altri sovrani, incarichiamo
i vescovi di trasferire all'Avvento questi digiuni, fissandoli cioè stabilmente nella quarta
e sesta feria di ciascuna settimana dell'Avvento.
</p>

<p>
97. Ma se noi abbiamo creduto vantaggiosa al bene dei nostri popoli questa determinazione
riguardo alle feste, vogliamo però che i vescovi ed i parrochi si diano tutta la
premura perchè quelle che restano siano santificate con maggiore esattezza ed impegno.
<i>Seguono norme per l'osservanza delle feste.</i>
</p>

<p>
§. VIII. <i>Patrimonj ecclesiastici, Benefizj.</i>
</p>

<p>
104. È troppo importante che i beni dati alle chiese siano distribuiti secondo lo
spirito dei donatori, e servano a mantenere utili ministri, non a fomentare l'ozio e la
vanità di cherici indisciplinati. È un abuso troppo frequentemente osservato, che, mentre
un buono e zelante ecclesiastico, che si confina nelle solitudini e nell'orrore d'un bosco
per servizio di una cura, appena ha con che vivere meschinamente, privo talvolta della
necessaria abitazione, un benefiziato inutile alla Chiesa e gravoso alla società vive agiatamente
e con lusso, senza darsi alcun pensiero degli obblighi che ha radicalmente contratti
nell'investitura del benefizio. I beni che si danno agli ecclesiastici debbono servire
a mantenere i ministri operosi, e non sono un temporale stabilimento per chi non ha nè
capacità nè zelo nè vocazione.
</p>

<p>
Fissata dunque la massima che sieno tolti affatto i così detti benefizj semplici che
non prestano alcun servizio alla Chiesa, e fissata parimente la massima che tutti coloro
che saranno promossi all'ordinazione debbano essere incardinati al servizio di qualche
chiesa, i vescovi, a misura che anderanno vacando detti benefizj, faranno a Noi le opportune
proposizioni, in conformità di quello che vogliamo Noi costantemente osservato.
</p>

<p>
105. Tutti i benefizj semplici di libera collazione o di padronato ecclesiastico saranno
alla prima vacanza aggregati ai respettivi patrimonj ecclesiastici.
</p>

<p>
106. Saranno parimente abolite tutte le collegiate, dovendo restare le sole cattedrali,
e le rendite dei canonicati saranno aggregate ai patrimonj suddetti, a misura che anderanno
vacando.
</p>

<p>
107. Le rendite dei canonicati in tal guisa soppressi resteranno agli attuali possessori,
finchè vivono, e sarà premura del vescovo impiegare i predetti canonici in servizio
della diocesi.
</p>

<p>
108. Lo stesso dovrà farsi di tutte le uffiziature o cappellanie, pii legati di messe
ecc., che non potessero per mancanza di ministri essere adempite, o per giuste ragioni
dovessero essere abolite.
</p>

<p>
109. Tutti i beni dei conventi dei Regolari soppressi, o che sarà creduto espediente
sopprimere in avvenire, saranno aggregati ai patrimonj rispettivi come sopra.
</p>

<p>
110. Siccome non è conveniente che il parroco debba fare l'esattore, specialmente
sopra i suoi popolani, così vogliamo che i canoni, i censi o simili altri diritti di appartenenza
delle cure siano uniti ai patrimonj, i quali passeranno al parroco simili frutti e
canoni.
</p>

<p>
111. La distribuzione delle rendite ecclesiastiche, secondo l'antica disciplina e gli
esempj apostolici, fu riservata ai vescovi; nell'istessa guisa colle rendite dei patrimonj
stabiliti, si penserà dai vescovi, colla reale nostra approvazione, a provvedere all'onesto
mantenimento dei parrochi, accrescendone la congrua dove sia necessario, fissando un
assegnamento a quei cappellani, curati o ecclesiastici inferiori e cherici, che saranno
creduti necessarj al servizio delle chiese, dovendo togliersi l'abuso che fa credere necessaria
la celebrazione della messa per vivere coi beni delle chiese, ai quali si serve
attualmente. I diaconi ed i ministri inferiori partecipavano egualmente nei primi secoli
delle distribuzioni ecclesiastiche come i preti, perchè come i preti essendo addetti al
servizio della Chiesa hanno l'istesso diritto di essere mantenuti. L'avere alterato questa
disciplina ha moltiplicato eccessivamente i sacerdoti, e non ha fatto considerare gli
ordini inferiori se non come gradi per giungere al sacerdozio, che solo dava la sussistenza.
</p>

<p>
112. Quanto ai soccorsi straordinarj che in casi particolari potessero occorrere nelle
respettive diocesi, i vescovi, di concerto coi regj amministratori, ne faranno l'assegnazione
compatibilmente alle forze del patrimonio, con obbligo agli stessi amministratori di darcene
ogni anno uno speciale ragguaglio.
</p>

<p>
113. L'erezione di nuove cure, dove saranno credute necessarie, e la restaurazione
delle chiese già esistenti o delle abitazioni dei parrochi saranno parimente a carico dei
patrimonj, quando non siano di padronato privato.
</p>

<p>
114. Sistemate in tal guisa le cose, tutti i benefizj si avranno come risedenziali, e
tutti i benefiziati dovranno servire alla chiesa a cui saranno aggregati.
</p>

<p>
115. I canonici saranno soggetti alla stessa legge, siano di libera collazione, siano
di padronato anche laico; eccettuato soltanto quegli individui che fossero impiegati attualmente
in servizio di qualche parrocchia per commissione del vescovo o nel servizio
generale della diocesi, o nelle pubbliche lezioni nei seminari, o accademie ecclesiastiche
o nelle università del Granducato.
</p>

<p>
116. Ridotti così i benefizj a risedenziali, nessuno potrà avere più d'un benefizio;
sarà però a carico dei patrimonj ecclesiastici aumentare la prebenda, quando non fosse
sufficiente ad un onesto e respettivo mantenimento.
</p>

<p>
117. Non sarà ammessa alcuna sostituzione o coadjutoria colla speranza della successione,
dovendo sempre essere nella scelta dei ministri ecclesiastici una pienissima
libertà.
</p>

<p>
118. Se alcuno per malattia o per l'età o per qualunque altra giusta cagione non
potrà più servire alla chiesa, quando la cagione sia permanente, sarà sostituito un altro
da chi spetta, lasciando all'impotente benefiziato il titolo e il congruo sostentamento: se
la cagione sarà passeggera, quando sia necessario, sarà supplito in qualche maniera, di
commissione del vescovo.
</p>

<p>
119. Quanto ai benefizj di padronato laico, Noi vogliamo che sieno soggetti alle
istesse leggi, escluso ciò che interessa il diritto dei patroni.
</p>

<p>
120. Gradiremmo per altro che i patroni si prestassero a qualche conveniente concordato,
per cui, rintegrati in quei temporali diritti ed interessi che potessero avere sul
patronato, restasse poi il rimanente al servizio libero della chiesa. Quando qualche patrono
si presterà a quell'accomodamento, i vescovi unitamente al patrono ne fisseranno
la condizioni per farne in seguito a Noi la proposizione.
</p>

<p>
121. Questo concordato dovrà però farsi assolutamente quando il benefizio di padronato
non darà al benefiziato la congrua sussistenza.
</p>

<p>
122. Attesi gli sconcerti, i partiti, le simonie che troppo spesso nascono nella collazione
di benefizj di data di popolo, e corrispondendo ai desiderj concordi dei nostri arcivescovi
e vescovi, aboliamo tutte affatto simili date o nomine, volendo che tutte le parrocchie
o cure siano conferite liberamente dai vescovi secondo le forme canoniche e
secondo gli ordini veglianti in Toscana, derogando a quest'effetto a tutti gli usi e consuetudini
in contrario, e lusingandoci che la prudenza e la vigilanza de vescovi potrà
meglio provvedere allo spirituale e temporale vantaggio dei popoli alla loro cura affidati,
giacchè i popoli stessi, oltre al non potere avere le necessarie cognizioni, possono troppo
facilmente lasciarsi prevenire da mire o interessi particolari.
</p>

<p>
§ IX. — <i>Sponsali e Matrimonj.</i>
</p>

<p>
123. Niuna cosa interessa maggiormente la società e lo Stato che il contratto del
matrimonio. La pace e la prosperità delle famiglie, la educazione dei figli costituiscono
il vero fondamento della pubblica felicità perchè formano i sudditi tranquilli, i cittadini
fedeli, gli uomini onesti. Ma d'ordinario non si ottiene nè l'uno nè l'altro fino quando
nel matrimonio non si ascolta che la passione, il trasporto, il capriccio. Il divino nostro
Redentore, nell'aggiungere la grazia del sacramento al contratto, non solo volle darci
una pruova della immensa sua carità, ma volle ancora ammonirci dell'importanza di
questo contratto e della difficoltà di bene adempirne i doveri.
</p>

<p>
Nel conferire però agli sposi la celeste sua grazia, non mutò il sistema della società,
nè la natura del contratto, nè arrestò l'influenza che egli ha sulla felicità dello Stato. Il
civile contratto restò sempre subordinato alle leggi della società, e il sacramento sempre
soggetto all'autorità della Chiesa. Tutti i sovrani si credettero sempre in diritto di regolare
e dirigere quello che riguarda il primo, come debitori del buon ordine e della tranquillità
dei principati.
</p>

<p>
124. L'assemblea degli arcivescovi e vescovi del nostro dominio volendo animarci
a provvedere ad alcuni inconvenienti, ci rammentò i sovrani nostri diritti sul contratto
del matrimonio, che noi non distinguiamo dai precisi nostri doveri. Noi dunque, lasciando
alla spirituale autorità della Chiesa quello che riguarda il sacramento, intorno a cui incarichiamo
i vescovi d'invigilare attentamente perchè siano esattamente osservate le leggi
canoniche, daremo alcune necessarie provvidenze per quello che è di competenza della
nostra dignità.
</p>

<p>
125. Attesi gl'inconvenienti che nascono dalla frequenza delle promesse di matrimonio,
alle quali s'induce facilmente la gioventù più per un effetto di passione passeggera
che per una ponderata determinazione, vogliamo che in tutti i tribunali del Granducato,
ai quali appartiene la cognizione di simili cause, sia negata ogni azione a dette
promesse, o sia sponsali <i>per verba de futuro</i>, ma sia soltanto ammessa per il rifacimento
di danni e spese.
</p>

<p>
126. I matrimonj segreti, resi troppo frequenti, non servono che a fomentare il vizio
e lo scandalo e a far nascere delle dissensioni nelle famiglie. Restano perciò da qui
avanti assolutamente proibiti, dovendosi celebrare tutti pubblicamente colle solite denunzie
e formalità. Il matrimonio è un contratto e un sacramento solenne e grande, a
cui nessuno dee essere ammesso se non con piena cognizione di causa e di sua spontanea
volontà, e di cui nessuno dee arrossire se è fatto come conviene; e che non deve permettersi
quando si faccia in maniera da doverne arrossire.
</p>

<p>
127. Volendo ancora mettere riparo ai matrimonj fatti tumultuariamente e per
sorpresa, i quali dovrebbero piuttosto considerarsi come attentati contro il buon ordine
pubblico che come contratti legittimi, ordiniamo che in questa parte siano di cognizione
dei tribunali criminali, e soggetti a quelle pene, che, secondo le circostanze dei casi, le
leggi prescrivono contro le violenze.
</p>

<p>
128. Quanto ai vaghi, approviamo la determinazione dell'Assemblea, che i parrochi
non procedano mai alle denunzie senza la licenza del respettivo nostro regio giusdicente,
che si darà tutta la premura di prendere le dovute informazioni intorno allo stato e alla
condizione di coloro che si presenteranno per celebrare il matrimonio.
</p>

<p>
129. Quello però che esige un più efficace rimedio sembra essere la soverchia
estensione di alcuni impedimenti, che senza alcun vero vantaggio alla Chiesa, non fanno
che arrecare grave inquietudine allo Stato.
</p>

<p>
La necessità e l'uso di dispensare come per regola da alcuni impedimenti è una
dimostrazione che la proibizione divenne inutile. Una legge da cui è dispensato chi vuole,
e tutte le volte che vuole, in sostanza non opera alcuno effetto reale. La supplica e lo
sborso della somma richiesta formano da molti anni tutta la ragione della dispensa.
Interessa troppo lo Stato che la dispensa non si accordi se non vi è giusto motivo; e se
vi è giusto motivo interessa parimente lo Stato che siano sgravati i sudditi da questo
peso, pagato ad una Corte straniera.
</p>

<p>
Considerando Noi dunque questi inconvenienti, ed esaminato maturamente quello
che poteva convenire al vantaggio dei nostri amatissimi sudditi, abbiamo risoluto di fissare
nel contratto del matrimonio un sistema più spedito e più giusto, che favorisca
quanto è possibile la libertà dei matrimonj senza favorire una irragionevole licenza.
</p>

<p>
Quindi facendo uso della incontrastabile nostra sovrana autorità [Son notevoli queste ripetute asserzioni della propria sovranità, quando appunto vien usata
in materie incompetenti], vogliamo che
gl'impedimenti di pubblica onestà e della cognazione spirituale non ostino in alcuna maniera
alla validità del contratto matrimoniale, che da qui avanti non saranno più considerati
come irritanti detto contratto, nè potranno pregiudicarvi per qualunque riguardo.
</p>

<p>
130. Vogliamo egualmente che l'impedimento non meno dell'affinità che della cognazione
proveniente da qualunque lecita o illecita congiunzione, sia ristretto al quarto
grado a forma della computazione civile, o sia al secondo a forma della computazione
canonica.
</p>

<p>
131. I contratti di matrimonio celebrati secondo questa nostra ordinazione saranno
riconosciuti per validi in tutto il Granducato, e ci lusinghiamo che i vescovi si faranno
un dovere di secondare le sovrane nostre determinazioni per quello che riguarda il sacramento,
intorno a cui ne lasciamo ad essi il pensiero.
</p>

<p>
132. Reso in tal maniera valido il contratto senza ulteriore bisogno di dispensa nei
casi accennati, quando concorrano le altre condizioni necessarie, non potranno i parrochi
negare a simili contraenti la benedizione o sia il sacramento.
</p>

<p>
133. Non trascureranno poi in queste occasioni, secondo l'avvertimento lodevole
del Rituale romano, di dare brevi e giudiziose istruzioni intorno alla santità di questo
sacramento, ai doveri dello stato matrimoniale e alle disposizioni colle quali deve
abbracciarsi.
</p>

<p>
134. Quando i contraenti mancassero di tali cognizioni, e singolarmente quando
ignorassero gli elementi della dottrina cristiana che sono a tutti i fedeli necessari, non
si ammetteranno in alcuna maniera al sacramento.
</p>

<p>
§ X. — <i>Giuramenti.</i>
</p>

<p>
135. Il giuramento è un atto dei più grandi e solenni dell'augusta nostra religione,
e non dee usarsi giammai senza un sommo riguardo e timore. Non abbiamo mai potuto
considerare senza un gravissimo rincrescimento l'abuso introdotto da lungo tempo, per
cui è divenuto insensibilmente come una formalità forense, che si esige senza necessità
e si presta senza riflessione, e quindi espone un gran numero di fedeli o poco religiosi
o ignoranti allo spergiuro e alla profanazione del nome venerabile dell'Altissimo.
</p>

<p>
Volendo dunque rimediare ad un male sì detestabile che porta seco le conseguenze
più pericolose allo Stato e alla Chiesa, ordiniamo che siano aboliti tutti affatto i giuramenti
che si esigono nei tribunali e nelle curie tanto ecclesiastiche quanto secolari; siccome
quelli ancora che si prestano nell'atto dell'ammissione alle cariche, uffizi, università,
benefizi e in qualunque atto curiale, compresi ancora i giuramenti suppletorj nelle
cause matrimoniali, nelle fedi dello stato libero ecc.
</p>

<p>
136. S'intendano parimente vietati tutti i giuramenti che si prestavano nei privati
o pubblici contratti, nelle promesse ed in qualunque altra sponsione o trattato, in cui
fosse introdotto l'uso del giuramento o potesse introdursi in avvenire.
</p>

<p>
137. Per le istesse ragioni e per altre gravissime sarà assolutamente proibito a tutti
gli eletti vescovi del nostro dominio, prima o dopo della loro consacrazione, prestare
alcun giuramento a chicchessia, anche al sommo pontefice, e singolarmente quello che
si è introdotto negli ultimi tempi dalla curia romana, non solo come contenente espressioni
poco decorose al loro grado, e pregiudiciali all'originaria autorità dei vescovi, ma
eziandio come lesive dei sovrani nostri diritti e capaci di seminare dissensioni, discordie
sospetti.
</p>

<p>
138. Potranno quindi i vescovi del nostro dominio eletti o da eleggersi in avvenire,
promettere al papa, come successore nel primato di san Pietro, la obbedienza canonica,
a cui sono egualmente tenuti anche senza promessa; ma verrà considerata come una
trasgressione di questa nostra sovrana determinazione qualunque altra promessa o giuramento
introdotto per il passato, o che potesse novamente introdursi.
</p>

<p>
139. Nel caso di trasgressione saranno considerati come incapaci di alcun benefizio
in Toscana, e si passerà immediatamente alla elezione di un altro soggetto, considerandosi
come decaduto dal diritto di qualunque preventiva nomina ed elezione.
</p>

<p>
§ XI. — <i>Regolari e Monache.</i>
</p>

<p>
140. I Regolari non furono ammessi nel clero se non in quanto si credettero utili
a cooperare alla santificazione dei prossimi, dipendentemente dai parrochi [Potrebbe dimostrarsi che v'erano monaci prima che parroci]. Il sacerdozio
di cui furono nei secoli a noi più vicini rivestiti non potè avere altro oggetto. Tutti
i privilegi usi ed esenzioni che gli dispensano da questo dovere saranno considerati
come nulli ed abusivi.
</p>

<p>
Perchè però il servizio che prestar dovranno alle cure produca il desiderato vantaggio,
Noi ordiniamo quanto in appresso.
</p>

<p>
141. I vescovi proporranno il più presto che loro sia possibile una nota del numero
dei conventi e degl'individui che credono utili alla loro diocesi tra quelli Ordini che da
Noi si stabilirà di conservare.
</p>

<p>
142. Saranno però esclusi da questo numero tutti i forestieri non naturalizzati, i
quali non dovranno più tollerarsi in Toscana.
</p>

<p>
143. Tutti i Regolari che avranno fatto i loro corsi di studio fuori di Toscana o
saranno ammessi alla vestizione o agli ordini, o ai concorsi fuori di Toscana, saranno
considerati assolutamente come forestieri e quindi parimente esclusi.
</p>

<p>
144. Nessuno potrà vestire l'abito regolare di qualunque Ordine sia, prima degli anni
ventuno, nè potrà professare prima dei trenta.
</p>

<p>
145. Essi dipenderanno totalmente dai vescovi diocesani negli studj e nelle ordinazioni
come i chierici secolari, ferma stante la dottrina di sant'Agostino e il metodo di
cui si è parlato di sopra.
</p>

<p>
146. I vescovi o in persona o per mezzo di delegati visiteranno frequentemente i loro
conventi e s'informeranno esattamente dei loro costumi e dei loro studj.
</p>

<p>
147. Quando saranno chiamati dai parrochi in servizio delle parrocchie non potranno
esentarsi per qualunque motivo dalle domestiche loro osservanze, dovendo precedere
il servizio generale del popolo alle private loro regole.
</p>

<p>
148. Nel tempo delle funzioni parrocchiali, i Regolari dovranno sempre tener chiuse
le porte delle loro chiese, nè potranno fare alcuna funzione, sia in città, sia in campagna.
</p>

<p>
149. I Regolari non potranno mai predicare al popolo anche nelle loro chiese, senza
mostrare le loro prediche al vescovo o al parroco, nella cui parrocchia volessero predicare;
esclusi però i panegirici, quali debbono essere affatto aboliti, giacchè l'abuso gli
ha resi una vana pompa di eloquenza ed un ozioso pascolo di vanità.
</p>

<p>
150. Potranno fare le feste dei santi del loro ordine, ma non mai nei giorni festivi
d'intero precetto.
</p>

<p>
151. Non saranno mai in alcun caso destinati per confessori di monache anche del
loro Ordine.
</p>

<p>
152. Non eserciteranno cura di anime, se non quelle che si credesse opportuno per
ora di lasciare annesse al loro convento.
</p>

<p>
153. Se fossero richiesti per altre cure, potranno accettare, purchè siano prima
dai vescovi secolarizzati, previo il nostro assenso.
</p>

<p>
154. Quanto agli educatori, che sono presso alcuni Ordini regolari, avendo conosciuto
per esperienza che sono piuttosto una specie di noviziato che un vero educatorio;
e dall'altra parte non esser verosimile che persone ritirate dalla società e dal mondo
per professione possano educare utilmente i giovani alla società di cui per istituto debbono
ignorarne affatto le usanze, vogliamo che siano tutti affatto aboliti. Le regole per
ben vivere al mondo non si possono facilmente apprendere da chi, dovendo essere staccato
dal mondo, è nella felice necessità d'ignorarne i pericoli, i mali e i rimedj.
</p>

<p>
155. Non vogliamo però che restino inutili i loro desiderj di prestarsi al vantaggio
comune. Daranno quindi una nota di quello che spendevano in questi educatorj, acciocchè
possa detta somma essere impiegata, in quella maniera che sarà da Noi determinato,
nella educazione della gioventù, fissando, per quanto sarà possibile, in tutte le comunità
abili maestri, che attendano ad istruirla nelle lettere e nella religione.
</p>

<p>
156. Invigileranno i vescovi che i Regolari siano restituiti alla più esatta osservanza.
Non permetteranno loro di andar soli, nè di pernottare fuori del convento per
verun titolo. Che se in qualche caso o per assistere ai malati o per viaggio o per villeggiatura
o altra necessità dovranno pernottare fuori del convento, debbono ottenere in
iscritto la licenza del loro superiore, ed in questa dovrà essere espresso il tempo e il
luogo per cui sarà concessa; e i vescovi invigileranno perchè i respettivi superiori non
ne abusino.
</p>

<p>
157. Finalmente non si ammetteranno in Toscana dispense o privilegi di qualunque
sorta che ottenessero i Regolari da Roma per esenzioni, ranghi, titoli nell'Ordine loro,
ma tutti dovranno seguitare le proprie costituzioni, e nel caso che convenisse per
alcuno individuo qualche esenzione o dispensa, potrà il vescovo diocesano esaminarne i
motivi ed accordarla.
</p>

<p>
158. Le monache, quanto alle funzioni ecclesiastiche, osserveranno l'istesse regole.
</p>

<p>
159. Dipenderanno in tutto dagli ordinarj, nè potranno avere per superiore o confessore
alcun regolare anche del loro Ordine.
</p>

<p>
160. Nelle loro chiese non si farà alcuna predica o istruzione se non a porte chiuse
nel tempo delle funzioni parrocchiali.
</p>

<p>
161. Non potranno vestir l'abito monacale, se non compiti gli anni ventiquattro,
nè faranno voti perpetui fino agli anni quaranta, volendo Noi che in ciò sia pienamente
rinnovata la disciplina degli antichi canoni. Se vorranno fare alcun voto prima di questo
tempo, non potrà essere che d'anno in anno.
</p>

<p>
162. Nei monasteri non si ammetteranno ragazze in educazione.
</p>

<p>
163. Finalmente i vescovi avranno tutta la premura di destinare per direttori o confessori
di monasteri uomini di provata virtù.
</p>

<p>
164. Sopratutto però i vescovi saranno discretamente facili ad accordare alle monache
la permissione di portarsi nelle case dei loro parenti, o in villa a mutare aria, o
di assentarsi dal monastero per qualunque altro ragionevole motivo e per tempo discreto,
assicurandosi però della onestà e illibatezza di coloro, ai quali saranno raccomandate
nell'assenza.
</p>

<p>
165. Riguardo alle doti, vestizioni, regali, esame di vocazione, vita comune ecc.,
vogliamo che restino pienamente in vigore gli ordini finora emanati che non sono contrarj
a queste nostre sovrane determinazioni.
</p>

<p>
§ XII. — <i>Tribunale della Nunziatura</i>.
</p>

<p>
166. Avendo Noi risoluto che i vescovi rientrino nell'esercizio dei loro originarj
diritti, come esige il bene dei nostri amatissimi sudditi e come era di nostro dovere, il
tribunale della Nunziatura che in Toscana esercitava quei diritti che l'abuso avea impedito
finora ai vescovi di esercitare, viene ad essere affatto inutile.
</p>

<p>
La religione, il buon ordine, la tranquillità dello Stato, tutti esigono dalla nostra
sovrana vigilanza che niente possa disturbare il sistema attuale, che la più seria ponderazione
preceduta da una lunga esperienza ci ha determinato a fissare. Se i vescovi esercitano
per se stessi tutto il pastorale ministero e la giurisdizione accordata loro da Cristo,
ogni altro tribunale o ministro, è gravoso e non può che alterare la semplicità dei giudizj.
</p>

<p>
Adunque vogliamo resti interamente ed in tutta la sua estensione abolito e soppresso
il detto tribunale della Nunziatura in Toscana, e cessi qualunque giurisdizione
che vi esercitava il Nunzio sul clero tanto secolare che regolare.
</p>

<p>
167. Che il Nunzio pontificio venga a tutti gli effetti considerato unicamente come
ambasciatore della Corte di Roma e per i soli affari secolari della medesima, e gli si debbano
le sole distinzioni e diritti competenti a tal carattere.
</p>

<p>
168. Gli cesseranno parimente tutti gli altri privilegi, esenzioni, prerogative, e specialmente
qualunque giurisdizione spirituale e facoltà di dare dispense e qualunque
autorità sopra i vescovi e regolari in Toscana, ai quali tutti resta vietato per conseguenza
il ricorrervi.
</p>

<p>
169. Nè gli competerà facoltà o dritto alcuno anche sopra i nazionali abitanti in
Toscana, estraneo alla qualità di ambasciatore della Corte di Roma, come non compete
a qualunque altro ministro estero anche sopra i nazionali.
</p>

<p>
170. Finalmente le cause tutte che si agitavano nel Tribunale della Nunziatura
apparterranno e si devolveranno agli ordinarj del Granducato, come debbono appartenere
secondo gli antichi canoni e la costituzione della Chiesa.
</p>

<p>
171. Che se alcuna volta nascerà qualche caso che spetti al primato, di cui è rivestito
il romano pontefice, quando si eleggesse trattarlo per mezzo del nunzio o ambasciatore
pontificio, sarà considerato in simili affari come un incaricato straordinario unicamente,
non come ordinario ministro della Corte di Roma.
</p>

<p>
172. Essendo nostra assoluta volontà che si restituisca, per quanto si può, la ecclesiastica
disciplina che la venerabile antichità ha consacrato, senz'aver riguardo alle
politiche innovazioni di tempi oscuri, l'ordine e il sistema da osservarsi in tutte le cause
sarà quello che prescrivono i sacri canoni. In prima istanza la cognizione di tutte le cause
puramente spirituali spetterà al rispettivo arcivescovo o vescovo diocesano. Dalle sentenze
dei vescovi si darà luogo all'appello ai respettivi arcivescovi metropolitani; da questi al
Concilio provinciale, la pratica del quale procureremo con tutta la premura che sia restituita.
Dalla sentenza di alcuno dei tre arcivescovi del nostro dominio si darà appello
agli altri due arcivescovi in prima istanza, da essi al Concilio provinciale.
</p>

<p>
173. In questa disposizione è nostra volontà che restino comprese tutte quelle cause
di qualunque natura come sopra, che si portavano a Roma, o che venivano delegate ai
giudici sinodali, e che spetteranno agli ordinari secondo il sistema fissato.
</p>

<p>
174. Nel modo di procedere gli arcivescovi e vescovi si uniformeranno esattamente
agli ordini veglianti. <i>Seguono norme particolari.</i>
</p>

<p>
§ XIII. — <i>Giunta ecclesiastica.</i>
</p>

<p>
178. Alla uniformità degli studj e alla purità della dottrina che tanto è necessaria
alla stabilità della religione ed alla felicità dello Stato, pare che possa dirsi abbastanza
provveduto colle massime e leggi e determinazioni disegnate finora; ma il vantaggio non
sarebbe permanente se non vi fosse altresì un tribunale destinato ad invigilare per la
esatta osservanza delle medesime. La natura di tutte le umane ordinazioni, e molto più
l'esperienza ci ammaestrano, che sempre e quasi insensibilmente si declina dalle più savie
provvidenze, se non vi è chi richiami l'uomo di tanto in tanto alla regola e alla legge.
Le nostre premure per la uniformità forse dopo breve giro di anni rimarrebbero infruttuose
se non vi fosse chi, continuamente costituito come nel centro, vegliasse ad
arrestare gli abusi e le trascuratezze che potessero nascere.
</p>

<p>
Per ovviare a questi inconvenienti, Noi abbiamo risoluto di stabilire in Firenze una
Giunta ecclesiastica o sia tribunale regio censorio, composto di tre soggetti da nominarsi
da Noi, che si raduneranno regolarmente due volte la settimana per invigilare e provvedere
all'esatta osservanza di quanto è stabilito nella presente legge.
</p>

<p>
179. E perchè in ogni deliberazione si proceda colla maggiore cautela, ai tre soggetti
componenti la detta Giunta regio-ecclesiastica saranno uniti, e da Noi nominati, tre teologi,
due dei quali almeno dovranno sempre assistere alle sessioni secondo le istruzioni
più dettagliate che ci riserviamo di dare ai membri di detto tribunale intorno a tutte le
facoltà ed incombenze che saranno ad esso da noi confidate [Bastava ciò per trarre ogni decisione ai magistrati regj].
</p>

<p>
180. Importa ancora estremamente che non si spargano pel Granducato libri perniciosi
che inspirino la irreligione o la sedizione o la diffidenza verso le più utili provvidenze.
Non possiamo ricordare senza rincrescimento grandissimo come, da qualche
tempo, per opera di persone inquiete ed animate dallo spirito di ambizione, personalità
e vendetta, si procura in tutte le maniere di seminare la disunione, lo spirito di partito,
l'odio, l'intolleranza, e sotto il manto di falso zelo ed apparente pietà con massime maligne
si fa valere il pretesto di religione per illudere gli spiriti deboli ed ignoranti.
</p>

<p>
Abbiamo già preso qualche provvidenza intorno a ciò col nostro editto del settembre,
proibendo in tutto il Granducato alcuni libri e fogli periodici che s'introducono da
qualche tempo, che non hanno altro oggetto che turbare la pubblica tranquillità e rovesciare
la religione confondendo la disciplina col domma, e spargendo colle più nere
calunnie falsi sospetti sopra le persone e le determinazioni più rispettabili.
</p>

<p>
Ma quel provvisionale rimedio non potrebbe arrestare tutto il male che durerà forse
finchè dureranno i privati interessi e le mire segrete di chi cerca nell'illusione del popolo
i propri vantaggi.
</p>

<p>
Se tutti i fedeli potessero essere al caso di conoscere le frodi e la malignità di
somiglianti libercoli, non vi sarebbe alcun pericolo. La religione non teme le insidie e le
macchine dei suoi nemici; troppo è ferma e sicura contro tutti gli assalti dei male intenzionati.
L'esame è la via ordinaria che conduce alla verità, quando siano trattate le materie
colla carità, decenza ed onestà cristiana. Ma chi non ha lumi sufficienti corre
pericolo di essere ingannato.
</p>

<p>
Per ovviare pertanto ad un tal pericolo, e per ottenere una stabile pace ed uniformità
di sentimenti, che tanto interessa la religione e lo Stato, rinnoviamo tutte le leggi
veglianti intorno agli stampatori e libraj, e vogliamo che da qui avanti non si possa
introdurre o stampare alcun libro o foglio sotto qualunque titolo e con qualunque data
riguardante materie ecclesiastiche, teologiche, morali, ascetiche, giurisdizionali, se prima
non sia esaminato, riveduto e sottoscritto almeno da due dei suddetti tre teologi, destinati
per consiglieri ed assessori della Giunta ecclesiastica.
</p>

<p>
181. Senza quest'approvazione, non sarà lecito a qualunque persona di qualsivoglia
grado, stato e condizione, di stampare e ristampare qualunque libro o foglio di qualsivoglia
titolo o natura che trattasse di simili materie.
</p>

<p>
Noi ci lusinghiamo che i nostri amatissimi sudditi considerando in questi ordini le
nostre cure paterne per rimuovere o toglier di mezzo tutto quello che può turbare ed
alterare quella pace e quella tranquillità che è sempre stata lo scopo dei nostri desiderj,
e per far fiorire la purità della santissima nostra religione, che tanto deve interessare
ogni principe cristiano, procureranno di uniformarsi con quella esatta obbedienza e fedeltà
di cui ci han sempre dato le prove più autentiche e consolanti.
</p>

<p>
<a id="note506" href="#tag506">506.</a> Il 28 maggio 1787 egli scriveva al governatore come le turbolenze sorte per
cagion sua l'inducessero a domandare la sua dimissione da vescovo di Pistoja: e insieme
chiedeagli due grazie: la prima, perdonasse a quelli compromessi nella sollevazione
di Prato; l'altra la pubblicazione del sinodo. «Tutti i miei buoni parrochi, che
ne hanno formati e consacrati con me i decreti, desiderano ardentemente di dare al
pubblico quest'attestato della loro fede e del loro zelo per la buona disciplina ecc.».
Lettera nell'arch. secreto di gabinetto, <i>Affari del vescovo di Pistoja</i>, filza <span class="scp">XIII</span>. Il
nuovo granduca scriveva al papa, l'aprile 1794: «Quanto erano stati mal ricevuti gli
Atti del Concilio pistojese, sorgente di mille scandali, di controversie, di tumulti,
con altrettanto applauso è stata accettata dal popolo e dal clero delle due diocesi la
pastorale del vescovo Falchi, che ha fatte totalmente abolire le novità che si era tentato
d'introdurvi». <i>Archivio ricciano</i>, filza <span class="scp">XVI</span>.
</p>

<p>
<a id="note507" href="#tag507">507.</a> Da chi l'aveva inteso da un testimonio, fui assicurato che, quando Leopoldo tornò
da Vienna a Firenze, il vescovo Ricci fu a fargli riverenza — i vescovi giansenisti facevano
riverenza ai principi anche austriaci per non farla al papa; e Leopoldo l'accolse
a cortesia, e lo pregò di mostrargli le lettere che un tempo gli avea scritte, e di cui
desiderava rinfrescarsi la memoria. Il Ricci gliele recò: ma dopo d'allora, per quante
volte tornasse all'anticamera, non fu più ricevuto: anzi una volta l'imperatore si lasciò
sentire a rispondere al ciambellano: «Non ha capito che nol voglio ricevere?» e
l'intesero i gentiluomini che stavano in anticamera.
</p>

<p>
<a id="note508" href="#tag508">508.</a> «All'arcivescovo Martini esposi (scrive il Ricci nelle <i>Memorie</i>), che la bolla
<i>Auctorem Fidei</i> non fu a me spedita: che doveano essergli noti gli ordini del sovrano
perchè nè apertamente nè implicitamente fosse pubblicata: potei anche assicurarla
che S. A. R. mi avea fatto dire che su questo affare dovea gittarsi una pietra, nè
mai più parlarsene».
</p>

<p>
<a id="note509" href="#tag509">509.</a> «Questo sinodo era commendato dalle persone più probe, più illuminate, più interessate
pel bene della Chiesa. Gli avversarj erano tutti i nemici d'ogni buona riforma,
gl'ignoranti, i falsi devoti, i fautori delle pretensioni della curia romana, gli avversarj
della dottrina di sant'Agostino».
</p>

<p>
<a id="note510" href="#tag510">510.</a> Il diritto d'esclusione arrogatosi dalle Corti di Francia, Spagna e Austria, è d'origine
incerta, come d'estensione. Lo suppongono nato fin nel concilio Laterano del 1059,
ma allora trattossi non dell'elezione, bensì della coronazione. L'uso abituale non rimonta
che al principio del secolo passato, piuttosto per connivenza che per autorizzazione dei
papi: i quali pensarono che il capo del mondo cattolico non dovesse venir eletto
contro la volontà de' principi cattolici.
</p>

<p>
È probabile che ora nessuno più lo eserciterà.
</p>

<p>
<a id="note511" href="#tag511">511.</a> Anche il falso Febronio fe la sua ritrattazione in diciasette articoli, riconoscendo
che le chiavi della Chiesa furono date a un solo: che quel del papa è primato di giurisdizione
e perpetuo: che la Chiesa ha il diritto di determinare il senso e giudicare
la dottrina delle proposizioni: che si deve obbedire alla bolla <i>Unigenitus</i>; che nei dubbj
sullo stato della Chiesa deve ricorrersi al papa; che il Concilio di Trento operava liberamente,
e con saviezza riservò certe dispense al papa, e la canonizzazione de' santi,
e l'appellazione delle cause ecclesiastiche: che i vescovi non riconosciuti dal papa
sono a riguardare come illegittimi: che esso ha pieno diritto di pronunziare intorno
alla fede, ai sacramenti, alla disciplina ecc.
</p>

<p>
La ritrattazione fu ricevuta con solennità da Pio VI nel natale del 1778, e diffusa
per la Germania principalmente. L'autore notificolla alla diocesi di Treveri, protestando
averla fatta sincera e libera, e che darebbe fuori una confutazione degli errori
in quella enunciati, come fece infatti nello <i>J. Febronii j. c. commentarius in suam
retractationem, Pio VI pontifici m. kal. nov. submissam</i>, Francoforte 1781, dove per
verità parve alquanto circonvolgersi nelle ritrattazioni. Lo Zaccaria fece una collezione
<i>Theotimi Eupistini de doctis catholicis qui cl. Justino Febronio in scriptis suis retractandis
ab anno 1580 laudabili exemplo præiverunt</i>. Roma 1791. Ivi può leggersi la
ritrattazione del De Dominis.
</p>

<p>
<a id="note512" href="#tag512">512.</a> <i>Termometro politico</i> 5 luglio 1796. E sotto il 25 giugno leggesi: «Nella Lombardia
si è contradistinta la scuola del giansenismo. Ognuno sa quanto lo spirito di
questo sia analogo allo spirito della repubblica. Ne sono prova evidente le opinioni
e più le vicende di Tamburini e di Zola».
</p>

<p>
E un Mantovani cronista scriveva: «I Giansenisti si unirono ai preti chiaritisi
giacobini: alcuni lanciaronsi sfacciatamente in pubblico, ma i più avveduti vi si mischiarono
con qualche riserva. Mi pareva di travedere scontrandomi in alcuni di costoro,
protetti di là d'ogni lor merito dal cessato Governo, accompagnatisi per istrada
con gente screditatissima, parlare dell'arciduca e del Wilzek come di ministri i più ingiusti
e dispotici».
</p>

<p>
<a id="note513" href="#tag513">513.</a> Vedi qui sopra la nota 6. L'articolo troppo scarso che lo riguarda nel <i>Dictionnaire
de biographie chrétienne</i> del Migne conchiude che egli <i>professait, dit-on, des opinions
qui n'étaient point entièrement conformes à celles de la cour de Rome; elle se
raprochaient des doctrines gallicanes</i>. Nel 1862 si cominciò a Milano a pubblicare per
fascicoli una <i>Storia generale dell'Inquisizione del cavaliere</i> <span class="smcap">Pietro Tamburini</span> che forma
quattro giusti volumi, con moltissime figure intercalate, a gran rinforzo di colori neri e
rossi, dove in modo ciarlatanesco son rappresentati tutti i tormenti che mai l'Inquisizione
abbia inflitti o potuti infliggere, uomini sull'eculeo, sulla ruota, alla gogna, sul fuoco, sempre
con frati che fanno da manigoldi. In una <i>Innocenzo III ordina a Domenico Guzman la
strage degli Albigesi</i>: in una <i>Clemente V e Filippo il bello stabiliscono l'eccidio de' Templari</i>;
così figuratevi delle altre, e comprenderete come quest'opera aduli bassamente a
basse passioni di moda. Vi si legge che «Dante fu accusato d'eresia, più presto per ira
sacerdotale che per altro» (<span class="scp">II</span>, 138) mentre ognun sa che appunto d'eresia è lodato dai nemici
dei preti. Fin Giovanna d'Arco è vittima dell'Inquisizione; tanto più il Porcari, e Don
Carlos, e il Savonarola, al cui supplizio assiste un cardinale ridendo. L'autore disapprova
tutti gli Ordini religiosi, e il <i>sistema misofisico, anticristiano e antisociale del celibato
jeratico</i>, eppure de' Gesuiti non vuol decider <i>se sieno stati utili o nocivi allo Stato e
a' costumi; ma non si può dissimulare che la loro istituzione fu infinitamente vantaggiosa
al cattolicismo</i> (<span class="scp">III</span>, 591).
</p>

<p>
Vi precede una vita del Tamburini scritta col fiele, massime <i>contro quei ribaldi
del temporale</i>, e al fine di essa è detto che negli ultimi suoi anni vergò questa storia
dell'Inquisizione, e la confidò al nipote del suo amico Zola.
</p>

<p>
Che c'è di vero in ciò? quest'opera deve essa pesar sulla memoria del professore
bresciano, col cui nome fu ed è annunziata sui muri delle città fra le figure di miseri
straziati, e di monaci strazianti?
</p>

<p>
Alcune frasi che ho citate già fecero sospettare al lettore un alito più recente, se
anche non avesse dubitato che un vecchio ottagenario, potesse compiere un lavoro che,
a quel tempo, richiedeva, a tacer il resto, una ricerca di libri e documenti, non solita
al Tamburini, al quale il corredo storico, per rinfiancare le sue controversie era esibito
dallo Zola.
</p>

<p>
Il Tamburini poi potè errare nella mutilazione d'alcune verità, nell'applicazione
d'alcune dottrine, ma queste appartenendo alla scuola che non rinnega il cattolicismo,
e tanto meno il cristianesimo; e cui carattere era di disobbedire protestando obbedienza:
di spinger all'eccesso il rigor della morale e gli atti di pietà, e assiderar col
gelo razionale il calor della vita cristiana, badando più alla giustizia di Dio che alla sua
misericordia.
</p>

<p>
Ora in quest'opera v'è capitoli che si direbbero d'un pio scrittore, ma altre
volte, e massime nella conclusione, v'è conculcata affatto la credenza avita, come potrebbe
fare qualunque folliculare odierno, con assoluta intelligenza dei tempi ed ostinata
mancanza di giudizio; non solo col soffio, ma colla fraseologia di Quinet e Michelet,
vi presenta <i>il mostruoso simulacro chiamato il pontefice</i>: ripete le plebee sciatterie
contro il papa-re; e vuol perfino vedere nelle streghe un sintomo della continua riconquista
che il diavolo fa sopra Dio. E computando tutte le persone che perirono, non già
per l'Inquisizione, ma pel cristianesimo conchiude che 17,899,600 <i>furono le vittime
della rabbia religiosa cristiana</i>.
</p>

<p>
Oltre questi sentimenti affatto consoni alle effervescenze d'oggi, molte frasi tengono
o del moderno come i profughi <i>tolti delle madri al caro eloquio</i>: o affatto del forastiere
come <i>Lancre che menò di galoppo il processo a briglie sciolte</i> (<span class="scp">IV</span>, 38). Un modo che
caratterizza non solo un autore, ma un tempo, si è l'esposizione drammatica, venuta a
noi coi romanzi di Walter Scott. E veri romanzi vi sono inseriti, come quello d'un Rusconi
di Como, di Menico e Agnese Sturlini, di Rosalione de' Lambertenghi, probabilmente
cavati da alcuno de' romanzi che imbrattano oggi la letteratura. Donde può dedursi
che questa storia è una compilazione indigesta di opere, molte delle quali comparvero
al fine della vita del Tamburini o dopo la sua morte, per esempio il Lorente.
</p>

<p>
Ma fin nel compilare costui si dimentica dell'esser proprio e p. e. chiama nostro
regno il Napoletano (<span class="scp">III</span>, 504, 508, 515): e cita Ferdinando del Pozzo e Carlo Botta
(<span class="scp">IV</span>, 398) e perfino un breve di Gregorio XVI. Più se ne dimentica ove, descrivendo a
minuto e fuor affatto di proposito la biblioteca Ambrosiana, vi indica il monumento del
Bossi, opera del Canova, i busti di Byron del Monti, del Pecis, della Paravicini, del
Branca, dell'Oriani, fin il pavimento donato dai Litta Modignani.
</p>

<p>
La mia <i>Storia della Diocesi di Como</i> è di qualche anno posteriore alla morte del
Tamburini, eppure mi troverei plagiario, poichè in quest'opera leggesi parola per parola
(<span class="scp">IV</span>, 38) quanto io narrai delle streghe del Comasco e della Valtellina. Quel processo degli
untori di cui tanto parlare si fece in questi anni, lo avea riferito per disteso il Tamburini
molti anni prima (<span class="scp">IV</span>, 101) e, vedete combinazione, colle identiche mie parole. Se non
che io vi soggiungeva alcuni fatti di pretesi avvelenatori, perseguitati a Parigi nel 1835,
e il pseudo Tamburini, questa volta ricordandosi d'esser morto assai prima, gli applica
(pensate con quali incoerenze) alla febbre gialla di Livorno nel 1800, sempre però colle
mie parole.
</p>

<p>
Manzoni ha pubblicato uno de' più bei lavori apologetici sulla Morale Cattolica,
credendo ribattere il Sismondi. S'ingannò. Fu il Tamburini che, per mostrare quanto
malo gl'Italiani intendessero la libertà e quanti danni abbia lor recato il cattolicismo,
stese due capitoli, che sono <i>ad verbum</i> i due famosi che il Manzoni confutò trionfalmente,
supponendoli del Sismondi.
</p>

<p>
Non occorre di più per indurre ad assolvere il professore bresciano dall'aver commesso
un libro degno solo dell'invereconda letteratura di bottega; un libro dettato collo
sguajato disprezzo che oggi si usa verso un pubblico abbandonantesi alla credulità, ch'è
uno de' più generali effetti delle rivoluzioni.
</p>

<p>
<a id="note514" href="#tag514">514.</a> <i>Esame della confessione auricolare e della vera Chiesa di Gesù Cristo.</i> Anno III.
</p>

<p>
<a id="note515" href="#tag515">515.</a> <i>Della monarchia universale dei papi, discorso umiliato alla maestà di Ferdinando
IV, ed a tutti i sovrani del mondo cristiano.</i> Napoli 1789. Alcuno la crede
opera del siciliano prevosto Minci, ajutato dallo Scotti, il quale predicando allora nel
duomo di Aversa, dovette partirsene perchè credutone autore.
</p>

<p>
<a id="note516" href="#tag516">516.</a> Nel 1862 fu presentata al parlamento italiano una petizione acciocchè si erigesse
un monumento al Serrao, «uno di quei <i>pochi</i> generosi che sfidarono i fulmini papali
gridando alto la verità contro gli abusi e la corruzione dei preti, minacciando fin d'allora
ferire codesta tenebrosa associazione di tristi, che da 1800 anni conculca le leggi
del pensiero e i diritti dell'uomo».
</p>

<p>
<a id="note517" href="#tag517">517.</a> Il filosofo Rosmini ha un'orazione funebre per Pio VII, dove è a vedere come lo
scagiona dell'aver incoronato Buonaparte. Gli atti corsi in quell'occasione servono a
spiegare in qual guisa la Corte di Roma intenda la tolleranza, e come vada intesa
l'enciclica dell'8 dicembre 1864. La verità è una. Non può teologicamente riconoscersi
vera nessun'altra religione. Ma ciò non importa che, civilmente, non abbiasi a tollerare
chi ne professa un'altra. Talleyrand stesso, in un rapporto all'imperatore del 13 luglio
1804, diceva: «La tolleranza in Francia e nella più parte degli Stati europei è un dovere
politico, che non affetta in nulla la cattolicità de' sovrani e degli Stati che governano.
In Germania, in Italia, a Roma stessa e in Francia si vietano l'insulto e la
persecuzione; si compiangono i dissidenti, ma si comanda di rispettarne le opinioni e
il culto, che la coscienza prescrive loro di praticare.»
</p>

<p>
<a id="note518" href="#tag518">518.</a> «Intanto innumerevoli spie son qui mantenute, e tutta Roma e tutto lo Stato
pontificio sono in preda alle loro calunnie, il palazzo apostolico n'è assediato, come
fosse un castello». Note del Consalvi al Talleyrand, 1805.
</p>

<p>
<a id="note519" href="#tag519">519.</a> Nelle memorie lasciate dal principe di Metternich, lungamente ministro dell'impero
austriaco è detto: «Io, non come cattolico, ma come ministro d'Austria voglio
che il papa soggiorni in casa del papa, e non in casa d'altri. L'ho cantato a Napoleone
quando il papa era in Savona prigioniero della Francia. Napoleone mi volea bene,
e sapeva che il papa onoravami di sua fiducia. Un giorno mi chiamò e mi disse: — Fatemi
un servizio. Sono stanco della cattività del papa. È una condizione che non
può fruttar nessun utile, e che importa di non continuare a lungo. Desidero che andiate
a Savona; il papa vi è benevolo; gli farete gradire un disegno che ho divisato
per isbrigar questa brutta lite.
</p>

<p>
Io ripresi che mi converrebbe ottener prima la licenza del mio imperatore.
</p>

<p>
— O che! mi ricusereste questo piacere? (replicò egli). Parmi che non arrischiereste
nulla, adoperandovi per la <i>pace del mondo</i>.
</p>

<p>
— Di ciò per appunto dubito, io ripigliai sorridendo. Temo che non sia pace
quella che vostra maestà propone al papa. Si degnerebbe manifestarmi il suo disegno?
</p>

<p>
— Eccovelo, disse Napoleone quietamente. Da qui innanzi la sede della Chiesa
non sarà più a Roma, sarà a Parigi. — Io feci un moto d'ammirazione e un sorriso
d'incredulità.
</p>

<p>
— Sì, continuò il terribile uomo. Io fo venire il papa a Parigi, e vi fermo la sede
della Chiesa. Ma voglio che il papa sia indipendente: gli accomodo presso la capitale
una dimora convenevole; gli regalo un palazzo, e affinchè sia in casa propria, dichiaro
neutro il territorio per la circonferenza di alcune leghe. Colà avrà il suo corpo diplomatico,
le sue Congregazioni, la sua Corte, e acciò che di nulla difetti, gli assicuro
una dotazione annua di sei milioni. Credete voi che rifiuterebbe?
</p>

<p>
— Certo sì, e tutta Europa lo sosterrà nel rifiuto; il papa vedrà, e giustamente,
che egli sarebbe prigioniero coi vostri sei milioni, quanto è in Savona.
</p>

<p>
Napoleone si indispettì, e mi tempestò con cento clamorose querele. In ultimo io
gli dissi: — Vostra maestà mi strappa un segreto. L'imperatore d'Austria ha avuto
questo disegno medesimo. Si accorge che vostra maestà non vuol ricollocare il papa
in Roma: egli non vuole che resti in cattività, e pensa altresì fargli uno Stato. Vostra
maestà conosce il palazzo di Schönbrunn; l'imperatore lo dà al papa, con un circuito
di dieci o quindici leghe, neutro del tutto, e gli aggiunge una rendita di dodici milioni.
Se il papa accoglie questa proposizione, ci consente vostra maestà?»
</p>

<p>
<a id="note520" href="#tag520">520.</a> Queste dottrine erano sostenute da un Ferloni prete cremonese (1740-1813)
che avea scritto la <i>Storia delle variazioni della disciplina della Chiesa</i>. Il manuscritto
ne perdette nell'invasione de' Francesi a Roma il 1798: ma invece d'indispettirsene, offrì
ai rivoluzionarj la sua penna, pubblicò omelie in favor di Buonaparte, fu teologo del
consiglio privato del vicerè d'Italia, e scrisse «Dell'autorità della Chiesa secondo la
vera idea che ne ha data l'antichità, libro da cui si dimostra l'abuso che se n'è fatto
e la necessità di circoscriverlo». Gl'indirizzi dei vescovi d'Italia son posti all'Indice
per decreto 30 settembre 1817, avvertendo che parte erano finti, parte alterati; e che,
appena i tempi lo permisero, tutti furono riprovati da quelli di cui portavano i nomi,
con ossequiose lettere spontanee dirette al papa.
</p>

<p>
Lo sforzo di conciliare l'ordine ecclesiastico col civile fu fatto anche nel tempo
de' Francesi. Giuseppe De Poggi nato a Piozzano nel piacentino il 1761, allo scendere
de' Giacobini uscì dagli Ordini, come molti altri, ebbe incarichi dalla Repubblica Cisalpina,
al cader della quale si fissò in Parigi, ove stette fin al 1842 quando morì. Fu lui che
procurò la pubblicazione della <i>Storia d'Italia</i> di Carlo Botta. Giovanissimo stampò <i>De
Ecclesia tractatus</i>, nelle idee febroniane, poi le <i>Emende sincere</i> (1791) tutte in sostegno
de' diritti del principe nelle discipline ecclesiastiche e in lode del Ricci e di P. Leopoldo,
e le pungenti <i>Lettere di frà Colombano</i>. Venuta la repubblica, sostenne i diritti di
questa contro la Chiesa; il che è logico: stampò il giornale il <i>Repubblicano Evangelico</i>,
la <i>Concordanza della Democrazia col Vangelo</i>, un'<i>Istruzione dei Cattolici sul giuramento
della Repubblica Cisalpina</i>. Oltre varie opere d'erudizione e di storia naturale;
tradusse in versi l'empia <i>Guerra degli Dei</i> di Parny (Parigi 1830), e fece un poema
<i>della natura delle cose</i>, ove sostiene l'eternità della materia.
</p>

<div class="poem">
<p>Eterna ed una, dell'immenso tutto</p>
<p>Somma cagion, visibile, verace,</p>
<p>Alma natura, che qual sempre fosti</p>
<p>E sarai sempre, sei ciò ch'è, che fue,</p>
<p>Che in avvenir sarà: sta delle cose</p>
<p>In te il principio, la ragion, l'essenza,</p>
<p>Il moto, la virtù, la vita, il senso, ecc.</p>
</div>

<p>
<a id="note521" href="#tag521">521.</a> <i>Qualora non potessero esimersene senza grave pericolo e danno</i>, Pio VII permetteva
agli antichi suoi sudditi di giurare «di non prender parte in qualsiasi congiura,
complotto o sedizione contro il governo attuale; e d'essergli sottomessi e obbedienti in
tutto ciò che non sia contro alle leggi di Dio e della Chiesa».
</p>

<p>
<a id="note522" href="#tag522">522.</a> Di quella che chiamammo eresia politica fu il tipo Napoleone I. Il suo intento fu
sempre di dominare la Chiesa; e come disse a Sant'Elena, «rispettar le cose spirituali,
dominandole senza toccarle; volendo acconciarle ai suoi intenti politici, ma per
l'influenza delle cose temporali». Ma per l'inseparabilità loro, anche delle spirituali si
mescolò. Il diritto avuto pel concordato di nominar i vescovi, che un tempo la Chiesa
avea potuto cedere a principi religiosi, diveniva terribile stromento in mano del rappresentante
della rivoluzione francese; d'un libero pensatore. Il linguaggio verso il papa e i
prelati ne fu dapprincipio rispettoso; conoscendo l'importanza di restaurare l'autorità,
ripristinò la gerarchia, e nelle cerimonie i cardinali passavano avanti ai marescialli, i
vescovi ai generali, ma purchè obbedissero a' suoi decreti, assecondassero le sue mire:
il che per verità era men difficile, atteso il fascino della grandezza di lui, e dell'imperiosità
che non supponeva mai la possibilità d'un'opposizione. La nomina de' primi 60
vescovi fu prudente, e diretta a conciliare i partiti, ma insieme a prepararsi vescovi
favorevoli per quando domanderebbe la già meditata corona. Dappoi fu sempre più interessata,
sebbene non mai scandalosa, cernendoli fra le persone avverse alla revoluzione,
devote a lui e alle istituzioni imperiali, fedeli alle libertà della Chiesa gallicana e di
famiglie aristocratiche, avendo potuto dire: «Non c'è che le persone di vecchia razza
che sappiano ben servire». Al principe Eugenio scriveva: «Fatemi conoscere chi sostituir
nelle sedi vacanti. Bisogna nominar de' preti che mi sian molto attaccati, non
cercar vecchj cardinali che all'occasione non mi seconderebbero» (17 febbrajo 1806).
E a Giuseppe re di Napoli: «Vi dirò schietto che non mi piace il proemio della
soppressione dei conventi. In ciò che riguarda la religione il linguaggio dev'essere
nello spirito della religione, e non in quello della filosofia. Qui sta la grand'arte di chi
governa. Il preambolo doveva essere in istile da frate. Gli uomini sopportano meglio
il male quando non vi si unisca l'insulto. Del resto sapete che non amo i frati, giacchè
li distruggo da per tutto» (14 aprile 1807). E ad Elisa: «Non esigete giuramento dai
preti. Non riesce che a far nascere delle difficoltà. Tirate dritto, e sopprimete i conventi»
(17 maggio 1806). E poco dopo: «Il Breve del papa non importa un fico sinchè
resta in man vostra. Non perdete un momento per incamerar tutti i beni de' conventi.
Non badate ad alcun dogma. Pigliate i beni de' frati, e lasciate correr il resto» (24
maggio).
</p>

<p>
Frequenti nasceano le occasioni di <i>Te Deum</i>, accompagnati da pastorali dove i vescovi
esaltavano il presente ordine, e, ispirati dal ministero, lanciavano qualche motto contro
gli scismatici Russi, gli eretici Inglesi, le persecuzioni che i cattolici soffrivano in Irlanda:
non doveano mai mancar le lodi al restaurator della Chiesa, e venivano rimproveri
se fossero scarse. Introdusse di far leggere nelle chiese i bullettini dell'esercito,
ma poi gli parve che con ciò si desse ai preti un'ingerenza nelle cose politiche, ch'ei
non voleva. Da ciò il volere che i preti non potessero salire a gradi nel ministero dei
culti senza aver laurea dall'università (30 luglio 1806), la quale potrebbe ricusarla
«a chi fosse conosciuto per idee oltramontane, pericolose all'autorità». Che se anche
semplici curati dessero segno d'indipendenza, faceali mettere prima in conventi, poi
in prigioni; e quelle di Vincennes, di Santa Margherita, di Fenestrelle, d'Ivrea furono
piene di sacerdoti, non processati, non condannati, che o morirono, o furono liberati
alla caduta di lui, senza sapere il perchè fossero stati presi. Ciò in appresso, ma fin dal
principio lagnavasi altamente delle sofisticherie di Pio VII, e assicurava che con ciò
portava la ruina della religione. Minacciava che la Francia fosse per divenir protestante,
e al nunzio Caprara rimproverando qualche opposizione, diceva: «Non è più il
tempo che i preti faceano miracoli. Richiamate quel tempo, ed io vi lascio tutto. Nelle
circostanze presenti, dovete lasciar fare ogni cosa a me, prestandomi appoggio fin dove
la religione lo consente. Le differenze nostre han fatto nascere fra gl'increduli e gli
atei l'idea di gettarsi nel protestantismo, che, dicono, non porta discussioni, e i cui capi
fanno ogni opera per trarre il mondo in questa via».
</p>

<p>
Volle anche procacciarsi il monopolio della parola, e a Portalis, ministro de' culti, il
quale avea messo il molto suo ingegno a tutto servizio di lui, scriveva di abolir tutti i
giornali religiosi, e ridurli a un solo <i>Giornale dei Curati</i>: eppur si sbigottiva quando
questo contenesse alcuna cosa avversa alle libertà gallicane. Non è da tacere che, fin
dai primi tempi, ma viepiù in appresso, falsificava o alterava i documenti emanati dalla
santa sede nel riprodurli sul <i>Moniteur</i> o nel tradurli, nè esitava di darvi interpretazioni
e ispiegazioni fallaci.
</p>

<p>
Intanto egli s'intrigava di cose strettamente religiose, come la festa del 15 agosto, per
la quale fe comparire un san Napoleone, fin allora ignoto al calendario francese, e che
doveva escluder la memoria dell'Assunta. Era una nuova occasione ai vescovi di far
elogi all'imperatore, e pur troppo vi strabbondarono in frasi, che ormai non sono che
de' giornalisti.
</p>

<p>
Volle anche farsi definitore dogmatico nel famoso catechismo. Già negli articoli organici
soggiunti al concordato, aveva imposto non vi sarebbe che una sola liturgia, un
solo catechismo per tutte le chiese di Francia. Roma, che ama l'unità, non disgradì
questa determinazione. Napoleone, non volendo allora cozzar subito col papa che l'avea
coronato, incaricò di stenderlo un teologo italiano, addetto alla legazione del cardinale
Caprara: ma avendolo fatto male, l'abate Emery suggeriva di prender il catechismo di
Bossuet, prelato pel quale Napoleone mostrava la più gran venerazione non per altro
se non perchè pareagli ligio a Luigi XIV. Nella spiegazione del quarto comandamento
del decalogo si era sempre stati contenti d'impor l'obbedienza in generale; e il catechismo
di Bossuet diceva: «Il quarto comandamento impone di rispettar tutti i superiori,
pastori, re, magistrati e altri», nè di più avea preteso l'imperioso Luigi XIV. Qui
bisognò far un intero capitolo sopra l'obbedienza dovuta ai principi, poi scendere in
particolare a Napoleone I.
</p>

<p>
Quel catechismo fu tradotto, ad uso del regno d'Italia, e nella lezione VII si legge:
</p>

<p>
<i>D.</i> Quali sono i doveri dei Cristiani verso i principi che li governano, e in particolare
i nostri verso Napoleone I, imperatore e re?
</p>

<p>
<i>R.</i> I Cristiani devono ai principi, o noi in particolare dobbiamo a Napoleone, nostro
imperatore e re, l'onore, il rispetto, l'obbedienza, la fedeltà, <i>il servizio militare</i>, i
tributi per la conservazione dell'impero o del suo trono. Inoltre gli dobbiamo fervide
preghiere per la salute sua, e la prosperità spirituale e temporale dello Stato.
</p>

<p>
<i>D.</i> Perchè siam tenuti a questi doveri verso il nostro imperatore e re?
</p>

<p>
<i>R.</i> Primo, perchè Dio, che creò gl'imperi e li distribuisce a volontà, colmando
l'Imperatore di doni in pace e in guerra, lo stabilì nostro sovrano, lo rese ministro della
sua potenza, e <i>sua immagine in terra. Onorare e servire il nostro imperatore e re
è dunque onorare e servire Dio stesso</i>. Secondo, perchè nostro signor Gesù Cristo
colla dottrina e coll'esempio ci insegnò quel che dobbiamo al nostro sovrano: nacque
obbedendo all'editto di Cesare Augusto: pagò l'imposta: e come ordinò di render a Dio
quello che è di Dio, così ordinò di rendere a Cesare quel che è di Cesare.
</p>

<p>
<i>D.</i> Non vi sono doveri particolari che ci attacchino più fortemente a Napoleone I,
nostro imperatore?
</p>

<p>
<i>R.</i> I doveri che ci legano all'Imperatore, ci legheranno anche ai successori suoi
legittimi, nell'ordine stabilito dalla costituzione dell'Impero.
</p>

<p>
Il cardinale Caprara, allora legato pontifizio, non sapeva più contraddir nulla all'imperatore:
e sebbene, allorchè primamente ne fe motto, il cardinale Consalvi avesse apertamente
disapprovato il catechismo inviato a Roma, e detto che non si poteva imporlo
a tutti i vescovi, e tanto meno conveniva all'autorità secolare arrogarsi una facoltà,
da Gesù Cristo confidata solo alla Chiesa e al suo vicario, il Caprara tenne celata
tale disapprovazione, e il catechismo apparve come autorizzato dal nunzio nell'agosto
1806, benchè alcuni vescovi trovassero esorbitante la parte che l'imperatore si assumeva
nelle cose ecclesiastiche.
</p>

<p>
<a id="note523" href="#tag523">523.</a> Lettera 23 aprile 1859 all'abate Perreyre, e del 12 aprile a M. Rendu nell'opuscolo
<i>l'Italie de 1847 à 1864</i>, p. 102.
</p>

<p>
Ai dì nostri due preti in maniera opposta visitarono o giudicarono Roma: Lamenais
e Lacordaire. L'uno come Lutero non seppe vedervi che ambizione, che intrighi,
che sottofini, che coperte vie; e andatovi con orgoglio, le volgeva lo spalle per divenir
apostolo del comunismo e della ribellione.
</p>

<p>
L'altro, ravveduto da un'eccessiva ammirazione della ragione, venerava la rivelazione
e i suoi depositarj, pur non lasciando di proclamare l'associazione della libertà colla
Chiesa. E diceva: «Il mondo cerca la pace e la libertà, ma sulle vie della turbolenza e
della servitù. Sola la Chiesa ne fu la sorgente pel genere umano; sola, nel seno oltraggiato
dai suoi figli ella serba il latte inesauribile. Quando le nazioni saranno stanche d'essere
parricide, colà troveranno il bene ch'esse non posseggono più. Per ciò il prete non si
mescolerà alle quistioni sanguinose e sterili del suo secolo; pregherà pel presente e per
l'avvenire:... predirà senza stancarsi alle generazioni contemporanee, che non v'ha
pace nè libertà possibile fuor della verità:... ringrazierà Dio di viver in un tempo, in
cui l'ambizione non è più possibile: comprenderà che, più gli uomini sono agitati, più
possente è la pace che regna sulla fronte e nell'anima del prete; più gli uomini sono
nell'anarchia, più possente è l'unità della Chiesa; più il secolo profetizza la morte del
cristianesimo, più il cristianesimo ne diverrà glorioso, quando il tempo, fedele all'eternità,
avrà spazzato quell'orgogliosa polvere, la quale non dubita che, per esser qualcosa
nell'avvenire bisogna esser qualcosa nel presente, e che il nulla mena al nulla. — In
fine il prete sarà quel ch'è la Chiesa, inerme, pacifico, caritatevole, paziente, viaggiatore
che passa beneficando, e che non si meraviglia d'essere mal conosciuto dal tempo,
perchè egli non è del tempo.
</p>

<p>
«O Roma, siffatta io t'ho vista. Serena fra le tempeste dell'Europa, tu non avevi
alcun dubbio di te stessa, alcuna stanchezza: il tuo sguardo, rivolto alle quattro
plaghe del mondo, seguiva con sublime lucidezza lo svolgersi degli affari umani nel
loro legame coi divini: solo la tempesta, che ti lasciava calma perchè lo spirito di Dio
soffiava in te, mescolava agli occhi del semplice fedele, men avvezzo alle variazioni del
secolo, qualche compassione alla sua ammirazione... Roma, lo sa Dio, io non ti sconobbi
perchè non vedessi i re prosternati alle tue porte; ho baciato la tua polvere con
una gioja e un rispetto indicibili: tu m'apparisti qual sei veramente, la benefattrice
del genere umano nel passato, la speranza del suo avvenire, la sola cosa grande che
oggi viva in Europa, la captiva d'una universal gelosia, la regina del mondo».
</p>

<p>
<a id="note524" href="#tag524">524.</a> Quando il Piemonte annullò in Lombardia quel concordato, nella relazione presentata
il 16 ottobre 1860, si diceva: «Quel concordato segna l'ultimo grado della precipitosa
decadenza della casa degli Absburgo. Nel secolo scorso gl'imperatori di quella
famiglia rifiutavano di riconoscere i diritti dei popoli, ma si mostravano religiosi osservatori
dei doveri dei principi. Erano nemici della libertà, ma amici della giustizia (sic).
Volevano avere sudditi fedeli ed obbedienti, ma li difendevano contro l'altrui prepotenza,
contro le altrui usurpazioni. Col concordato il gabinetto di Vienna, ripudiando le tradizioni
di Giuseppe II, pose la corona imperiale sotto la protezione della tiara. Piuttosto che
dare la libertà al popolo, il principe si è fatto schiavo del prete. Si è detto molto contro
questo concordato eppure non si è ancora messo in chiaro tutto ciò che esso contiene
d'iniquo e d'assurdo». <i>Relazione del Sineo.</i>
</p>

<p>
<a id="note525" href="#tag525">525.</a> <i>Morale Cattolica</i>, <span class="scp">VII</span>, 5. E altrove dice: «S'usa una strana ingiustizia con gli
apologisti della religione cattolica. Si sarà prestato un orecchio favorevole a ciò che vien
detto contro di essa; e quando questi si presentano per rispondere, si sentono dire che
la loro causa non è abbastanza interessante, che il mondo ha altro a pensare, che il
tempo delle discussioni teologiche è passato. La nostra causa non è interessante! Ah!
noi abbiamo la prova del contrario nell'avidità con cui sono sempre state ricevute le
objezioni che le sono state fatte. Non è interessante! e in tutte le quistioni che toccano
ciò che l'uomo ha di più serio e di più intimo, essa si presenta così naturalmente, che
è più facile respingerla che dimenticarla. Non è interessante! e non c'è secolo in cui
essa non abbia monumenti d'una venerazione profonda, d'un amore prodigioso e d'un
odio ardente e infaticabile. Non è interessante! e il vôto che lascerebbe nel mondo il
levarnela è tanto immenso e orribile, che i più di quelli che non la vogliono per loro,
dicono che conviene lasciarla al popolo, cioè ai nove decimi del genere umano. La nostra
causa non è interessante! e si tratta di decidere se una morale professata da milioni
d'uomini, e proposta a tutti gli uomini, deva essere abbandonata, o conosciuta
meglio, e seguita più e più fedelmente...
</p>

<p>
«Parlare di dommi, di diritti, di sacramenti per combattere la fede, si chiama filosofia;
parlarne per difenderla, si chiama entrare in teologia, voler fare l'ascetico, il predicatore;
si pretende che la discussione prenda allora un carattere meschino e pedantesco.
Eppure non si può difendere la religione, senza discutere le questioni poste da
chi l'accusa, senza mostrare l'importanza e la ragionevolezza di ciò che forma la sua
essenza. Volendo parlare di cristianesimo bisogna pur risolversi a non lasciar da parte
i dommi, i riti, i sacramenti. Che dico? perchè ci vergogneremo di confessare quelle
cose in cui è riposta la nostra speranza? perchè non renderemo testimonianza nel tempo
d'una gioventù che passa, d'un vigore che ci abbandona, a ciò che invocheremo nel
momento della separazione e del terrore?»
</p>

<p>
<a id="note526" href="#tag526">526.</a> Nota 30 al vol. I.
</p>

<p>
<a id="note527" href="#tag527">527.</a> Ho indelebile nella memoria il calore con cui mi lesse un articolo di giornale
inglese, ove si narrava, e forse esagerava, il prosperare del cattolicismo in Inghilterra,
e la speranza che, mercè de' Puseisti, quel gran paese tornasse alla nostra unità.
Vero è bene che le più insigni conversioni e forse i più splendidi trionfi della verità
cattolica in questi ultimi tempi intervennero in Inghilterra, nel paese cioè ove l'uomo
opera e ragiona più liberamente. Vedi <span class="smcap">Capecelatro</span>, <i>Neuman e la religione cristiana
in Inghilterra</i>. Napoli 1839.
</p>

<p>
<a id="note528" href="#tag528">528.</a> Il cardinale Bernetti, ministro di Stato di Gregorio XVI, che fu dei più calunniati
perchè più aveva intelligenza e volontà, il 4 agosto 1845 scriveva a un
amico: «Il papa e il governo cercano rimedio a questi mali, che crescono senza che
si sappia arrestarli. Cose vaghe e misteriose s'agitano attorno a noi. Il clero è imbevuto
d'idee liberali, prese nel senso peggiore. Gli studj severi sono abbandonati, per
quanto s'incoraggino gli allievi, si ricompensino i professori, si promettano grazie che
il santo padre è sempre disposto a largheggiare. I giovani s'addestrano alle future loro
funzioni, ma non vi mettono gioja e ambizione, come ne' bei tempi di Roma: poco curano
di diventare dotti teologi, gravi casisti, abili canonisti; son preti, ma aspirano
a diventar uomo, e non credereste qual mescolanza di fede cattolica e di stravaganza
italiana facciano in questa parola d'uomo, che preconizzano con enfasi buffa. La mano
di Dio pesa su noi, umiliamci e preghiamo: eppure questa perversione umana della
gioventù non è quel che più ci tormenta. Ben più affetta ne è la porzione di clero che,
dopo noi, giunse agli affari, e che ci spinge alla tomba rimproverandoci di campar troppo.
La gioventù è inesperta, sedotta come un novizio scappato al convento si dà due belle
ore di aria e di sole, poi rientra. Cogli uomini fatti la cosa va ben peggio: la più parte
non conoscono le cose nè l'indole del tempo, e s'abbandonano a suggestioni che produrranno
gravi crisi per la Chiesa. Qualunque persona di cuore o di testa venga adoprata,
è subito esposta alla pubblica maldicenza: mentre gl'ignoranti, i fiacchi, i codardi
sono ipso facto cinti d'un'aureola di popolarità, che li fa ancor più ridicoli. In
Piemonte, in Toscana, nelle Due Sicilie, nel Lombardo-Veneto lo stesso alito di discordia
soffia sul clero. Di Francia notizie deplorabili; si conculca il passato per divenir
uomini nuovi; lo spirito di sètta surrogasi all'amor del prossimo, e all'amor di Dio l'orgoglio
individuale di talenti mal applicati. Giorno verrà che queste mine, caricate con
polvere costituzionale e progressiva, scoppieranno; e Dio voglia che io, dopo viste tante
rivoluzioni e tanti disastri, non assista a nuovi guai della Chiesa».
</p>

<p>
<a id="note529" href="#tag529">529.</a> Il signor Nicomede Bianchi, nella <i>Storia documentata della Diplomazia europea
in Italia</i>, vol. <span class="scp">III</span>, stampa molte relazioni al ministero sardo, che spesso sono o basso spionaggio
fatto in istrettissima confidenza, o impudenti censure delle cose di Roma. Ve n'ha
però taluna meno inetta, come quella del Santacroce 14 ottobre 1834, ove deplorati
alcuni difetti del governo pontifizio, massime le soverchie imposte (!) e la poca economia,
dice: «V'è chi pensa che questi mali derivino da perfidi consigli di nemici occulti, che
aggirano i governanti, persuadendoli a smungere i popoli affinchè si levino su in odio e
discordia peggiore... Ad una efficace rinnovazione si oppongono le opinioni dei vecchi,
le gelosie di privilegi e l'autorità che esercita un personaggio degnissimo, il quale,
dopo tanti avvenimenti, non apprese ancora esser cangiati i tempi: aver la Chiesa, che
fu sempre immutabile ne' retti principj, usata una maravigliosa prudenza nello stringere
e rallentare il freno del puro dominio secolare, e le istituzioni del governo ecclesiastico
apparir nate di tempo in tempo, quando l'utilità e il bisogno lo richiedevano.
Dal che si può giudicare, che i sapientissimi antichi non temettero di aggiungervi ad
ora ad ora varie novità, e che nei tempi passati non tenevasi per eresia, come oggi si
tiene, ogni cosa nuova, quantunque buona e di sani principj». pag. 401.
</p>

<p>
Il Broglia, al 28 marzo 1835, imputava Gregorio XVI di inesperienza e soverchia
clemenza. «Sua Santità è dotta assai, e nelle cose ecclesiastiche versatissima, ma nelle
governative dice essa stessa che punto non se n'intende... La vera dottrina religiosa in
Roma si trova quasi solo presso gli Ordini religiosi, e ad essi nei casi difficili le sacre
Congregazioni richiedono consiglio o, come dicesi, il voto. Dalla condizione dei tempi,
tolta a Roma quella influenza, della quale si valeva a pro della Chiesa e dei popoli, ben
pochi sono coloro che da paesi lontani, come anticamente, si recano in quella dominante
per consacrarsi alla prelatura: quasi tutti i prelati ora sono italiani e con mezzi
pecuniarj ristretti, di modo che a fatica sostengono certe idee di grandezza che rimangono
dell'antica prelatura. Le imposizioni sono assai gravose, e non vi è mezzo d'alleggerirle...
L'alta classe è molto malcontenta; conserva però uno spirito di rettitudine,
che la rende aliena da ogni divisamento illegale o turbolento. Nelle province lo spirito
pubblico è pessimo, affatto avverso al Governo... Altre volte quel governo passava per
mano de' più accorti: ora la bonarietà è il suo pregio distintivo... Le Congregazioni
che trattano di affari ecclesiastici e delle cose spirituali, sono presedute da uomini di
pietà e dottrina. Sotto questo rapporto le cose camminano bene... Le potenze scismatiche
nutrono disegni contrarj alla santa sede. Delle cattoliche, varie ancora rimangono
colle antiche impressioni di gelosia. Il fu imperatore Francesco d'Austria da alcun
tempo si era accostato alla santa sede; ma il suo governo continuò sempre ad avere le
massime di Giuseppe II e di Leopoldo. L'eminentissimo Albani, che era a parte dei
secreti austriaci, in un momento di fiducia mi disse chiaramente che l'Austria non era
la migliore amica del papa... Il papa è sommamente venerabile per la santità de' principj
e de' costumi suoi, ma non emerge sopra la comune degli uomini per sublimità
di talenti politici», pag. 404.
</p>

<p>
E dopo narrato del poco conto che Roma potea fare sull'Austria, soggiunge:
«Esulta la santa sede dello spirito di cattolicismo che vede rinascere ed infiammarsi
ne' popoli di altre nazioni, e a queste sembra voglia appellarsi, in deficienza di altri
mezzi. Il santo padre, tutto fidando per ciò che riguarda gl'interessi temporali nella
divina providenza, stretto e vincolato nelle sue attribuzioni spirituali da varj sovrani
cattolici non che dagli eterodossi, a ben pochi può rivolgere la sua fiducia, epperò
oserei dire che sarà forzato a simpatizzare coi movimenti di quei popoli cattolici, che
fossero per adoperarsi in favore della indipendenza della Chiesa». Pag. 423; 25 gennajo
1839.
</p>

<p>
<a id="note530" href="#tag530">530.</a> Suole dirsi che al 27 aprile 1848 il papa disertò la causa della rivoluzione. Ma
fin dal 4 ottobre 1847 annunziando la nomina del patriarca di Gerusalemme, «apertamente
e chiaramente dichiarava» le cure e i pensieri suoi essere estranei ad ogni quistione
politica, e solo intenti a diffondere la religione e dottrina di Cristo. «Se desideriamo
che i principi, stornando da fraudolenti consigli, custodendo la giustizia, e
tutelando la libertà della Chiesa, procurino la felicità de' loro popoli, ci duole che
alcuni, abusando del nostro nome, osino rifiutar ai principi la sommessione dovuta, ed
eccitare contro di essi colpevoli perturbazioni. Che un tal procedere sia contro le
nostre intenzioni appare già dall'enciclica del 9 novembre anno passato, ove inculcammo
l'obbedienza dovuta alle podestà, dalla quale non può alcuno discostarsi senza
peccato, salvo il caso che comandasse cosa opposta alle leggi di Dio e della Chiesa».
</p>

<p>
<a id="note531" href="#tag531">531.</a> Il Plezza, ministro dell'interno, in una circolare del 1 agosto 1848 rammentava
che «se l'Austria prevalesse in Italia, il suo dominio nocerebbe non solo alle libertà
nostre, ma la religione cattolica ne soffrirebbe non poco essendo noto che l'Austria fu
sempre nemica delle prerogative della santa sede, e intende a diffondere ne' suoi Stati e
in quelli su cui ha qualche influenza principj e massime o regole di disciplina e di culto
poco ortodosse, e contrarie alla sovranità della Chiesa. Oltre che, se l'imperatore vincesse
in Lombardia, egli non si contenterebbe più degli antichi dominj: torrebbe al
papa le Legazioni; distruggerebbe la sua indipendenza politica con grave danno della
libertà ecclesiastica».
</p>

<p>
Anche quando fu conquistata la Lombardia, il giugno 1859, il governatore Vigliani
vi proclamava che «l'Austria esercitava sulla Chiesa un patrocinio che riusciva ad
una vera servitù», mentre «valida guarentigia debbono essere pel clero le tradizioni
della real casa di Savoja, la quale in ogni tempo si distinse per illuminata sollecitudine
dei più preziosi interessi della religione e della morale». Poi vi facea tener dietro i
comandi più dispotici per l'intrinseco e pel modo.
</p>

<p>
<a id="note532" href="#tag532">532.</a> Giuseppe La Farina, in un articolo sopra l'opera del Boggio <i>Sulla Chiesa e lo
Stato</i>, espone tutte quelle libertà ecclesiastiche fremendo, e conchiude: «Gli studj, la
stampa, le magistrature, la legge, le relazioni esterne, i diritti de' cittadini, le ragioni
del principato civile, tutto era sottoposto a' preti, ed essi sottoposti (!) alla sola Compagnia
di Gesù: così in fondo era il generale de' Gesuiti il vero sovrano degli Stati
Sardi. Non mai forse in Europa si era veduto un simile spettacolo d'abjezione... soli i
preti liberi in un popolo di schiavi... Il Piemonte era uno Stato più teocratico che
monarchico: un'anomalia: un anacronismo vivente...»
</p>

<p>
E poi costoro urlavano quando alcun forestiero sparlasse dell'Italia.
</p>

<p>
<a id="note533" href="#tag533">533.</a> Più tardi professò che anche tutte le lodi sparnazzate ai principi d'Italia non
erano che finzioni e spedienti. Nel 1848 aveva stampato che «Roma moderna può
vantarsi del suo Ciciruacchio, come l'antica di Cicerone». <i>Apologia</i>, c. <span class="scp">III</span>, p. 354.
Quegli Italiani cui aveva aggiudicato il primato del mondo, allora dichiarò «decrepiti,
rimbambiti o fanciulli» (<i>Rinnovamento civile</i>, p. 381), e ch'egli faceva il possibile per
esser uomo in un secolo di ragazzi (<i>Monitore bibl.</i>, n. 28). E ne' suoi scritti trovansi
lodate e biasimate le persone stesse, secondo l'occasione o la passione.
</p>

<p>
<a id="note534" href="#tag534">534.</a> <i>Prémier entretien d'Eudosse et de Cléandre.</i>
</p>

<p>
<a id="note535" href="#tag535">535.</a> Io lo trovai a Bruxelles quando finiva il suo <i>Primato</i>, e mi chiese schiarimenti
e rettificazioni d'una indigesta nota d'illustri italiani viventi che avea ricevuta allora, e
che pose nelle ultime pagine. Quando, ripagato egli pure colla solita moneta della popolarità,
obblio e vituperj, ne versava sui vecchi suoi amici e su Pio IX, scriveva:
«Parria che mi contraddica parlando in tal forma di un pontefice, del quale a principio
celebrai il valore: ma io posso far una girata dello sbaglio ai miei onorandi compatrioti:
perchè, essendo allora lontano, e non conoscendo altrimenti il nuovo papa, io
fui semplice ripetitore in Parigi di quanto si diceva, si scriveva, si acclamava in Roma
e per tutta Italia». <i>Rinnovamento</i>, pag. 418.
</p>

<p>
<a id="note536" href="#tag536">536.</a> A tacere le definizioni precedenti, lo Scavini definisce <i>quod concordata nihil
aliud sunt quam conventiones, ac quædam veluti fœdera, contracta inter potestatem
civilem et potestatem ecclesiasticam... et partes contrahentes ita obligant, ut eorum
violatio sit contra ipsum jus naturale, præcipiens pacta legitime inita semper esse
religiose servanda</i> (<i>Theol. mor. univ.</i>, tom. <span class="scp">I</span>, tract. 2, cap. <span class="scp">VII</span>). Il Tonello (<i>Juris
eccles. institut.</i>, lib. <span class="scp">I</span>, c. 13) insegnava pel Piemonte che i concordati <i>tamquam
totidem leges ab utraque potestate debent servari</i>. Carlo Emanuele III scriveva a
Clemente XI i concordati «essere per legge e per uso di tutte le genti, cosa sacra, e
dalla pubblica fede sostenuta; onde violare non si possono». Lettera 14 ottobre
1742. Nei <i>Traités publics de la royale maison de Savoie avec les puissances étrangères</i>
(Torino 1846) sono inseriti come vere convenzioni internazionali i concordati del 1741
e del 1750, e le lettere e istruzioni relative: il che tutto prova che son considerati
come veri accordi pubblici e obbligatorj bilaterali, e non già provvedimenti di sola opportunità
e convenienza. Fossero anche mere convenzioni, vi s'applicherebbe il § 1225
del codice civile: «Le convenzioni legalmente formate hanno forza di legge per coloro
che le hanno fatte, e non possono essere rivocate che per un mutuo consenso, e per
le cause autorizzate dalla legge: e devono essere eseguite di buona fede».
</p>

<p>
I Francesi tengono il concordato, non soltanto come contratto, ma come legge civile
dello Stato. Ledru-Rollin, autorità non sospetta, dice che «pris dans son sens général,
le mot <i>concordat</i> signifie une espèce de transaction. Conservant toujours cette idée fondamentale,
il se divise en accord ou transaction entre beneficiers, et transactions entre
le chef du pouvoir spirituel et le chef du pouvoir temporel d'un État, ayant pour bût
de regler les rapports généraux, qui unissent les deux pouvoirs dans les divers pays
de la Chrétienneté» (<i>Répertoire général de la jurisprudence</i>, ad vocem; e vedasi pure
<span class="smcap">Dupin</span>, <i>Manuel du Droit publique ecclesiastique français</i>, Parigi 1845, § 6, introduction).
Dal 1802 al 1866 quanti governi non cambiò la Francia! Passò dall'impero al sistema
parlamentare, alla repubblica, a un nuovo e diverso impero, e non credette mai annullato
il concordato.
</p>

<p>
<a id="note537" href="#tag537">537.</a> Il Nnytz era però lontano dal negar alla Chiesa e alle Chiese il diritto di possedere:
anzi stabilisce che il dominio delle cose acquistate è proprietà <i>peculiaris illius
paroeciæ aut alterius Ecclesiæ, cui data est. Hinc hæres ad alias ecclesias transferri
non possunt. Et revera Ecclesia eas non transfert nisi per derogationem, quum conditiones
ad derogationem necessariæ se sistunt</i> (Inst. j. eccl. 131, 132). Anche il codice
al § 418 dichiara che «i beni sono o della Corona, o della Chiesa, o dei Comuni, o dei
pubblici stabilimenti, o dei privati». Solo la sapienza del Parlamento doveva impugnare
il diritto di possesso della Chiesa, e voler palliare l'usurpazione che se ne facea con cavilli
repugnanti alla giustizia non meno che alla pratica delle genti civili. Tutte le costituzioni
date nel 1814 sancivano l'integrità de' beni ecclesiastici, appunto perchè la
Rivoluzione gli avea dapertutto intaccati.
</p>

<p>
<a id="note538" href="#tag538">538.</a> L'11 luglio 1867 il deputato Mancini alla Camera vantavasi d'avere, come ministro,
impedito anche un breve della penitenzieria, e «mi fu agevole dimostrare che
finanche le bolle dogmatiche e le decisioni riguardanti la fede e il costume, quando in
esse il dogma e la fede servissero di velo a pronunziare sopra quistioni pregiudicevoli
alle prerogative della sovranità politica, eransi sempre riguardate soggette alla preventiva
verificazione e all'<i>Exequatur</i>».
</p>

<p>
<a id="note539" href="#tag539">539.</a> Ho udito varj miei colleghi vantarsi d'aver essi suggerita a Cavour questa formola;
ma Cavour stesso non la pretendeva per sua, e disse che «un illustre scrittore
in un lucido intervallo» avea con essa voluto mostrare all'Europa che la libertà avea
giovato grandemente a ridestar lo spirito religioso (<i>Atti uffic.</i> del 1860, pag. 594). Infatti
il conte di Montalembert si lagnava che questa formola gli era stata <i>derobée et mise
en circulation par un grand coupable</i> (Correspondant, août 1863). Che giudizio portasse
di questa formola l'Azeglio è noto: che conto ne facessero i deputati fu chiaro assai
nelle loro parlate del luglio 1867. Uno che fu ministro dichiara: «Ho udito molti enunciare
questa formola: vi ho anch'io per mia parte applicato un po' di studio, ma non
ho mai capito che cosa volesse significare» (<i>Atti ufficiali</i> del 1862, pag. 4678).
</p>

<p>
<a id="note540" href="#tag540">540.</a> Citano il cardinale arcivescovo di Napoli, due volte cacciato in esiglio: il cardinale
arcivescovo di Pisa, arrestato poi esigliato; il cardinale Baluffi arcivescovo d'Imola
processato, il cardinale De Angelis arcivescovo di Fermo condotto coi carabinieri a
Torino, ove stette rinchiuso sei anni; il cardinale arcivescovo di Benevento, il cardinale
vescovo di Camerino ed altri, processati. D'Avanzo vescovo di Castellaneta, Laspro di
Gallipoli, Gallo d'Avellino, Frisciola di Foggia, i vescovi di Bovino, di Oria, di Muro
Lucano, di Chieti, di Castellamare, di Nola, di Oppido, Apuzzo vescovo di Sorrento,
Salomone di Salerno, Rotondo di Taranto, Ricciardi di Reggio, e si può dire tutti quelli
del Napoletano, cacciati o dovuti esulare: a pericoli e insulti esposti quei che rimasero,
come l'arcivescovo di Trani, il vescovo d'Ischia, quel di Sant'Agata, quel di Tropea.
</p>

<p>
Il vescovo di Faenza fu condannato a trentasei mesi di carcere e seimila lire di
multa: quel di Piacenza a quattordici mesi di carcere e millecinquecento lire di multa:
Arnaldi vescovo di Spoleto tenuto in carcere senza processo: processati quelli di
Bergamo, di Fano, il vescovo vicario di Milano: a tre anni di carcere e lire duemila
di multa il vicario capitolare di Bologna: tenuti in castello due vicarj generali
di Napoli col canonico penitenziere: così quel di Piacenza, e innumerevoli altri.
</p>

<p>
<a id="note541" href="#tag541">541.</a> Circolare del ministro Gioja del 13 maggio 1851. Quaranta circolari di tenore
simile dal 1848 al 1863 sono raccolte nelle <i>Memorie per la storia de' nostri tempi</i>,
vol. <span class="scp">I</span>, pag. 257. Una del 28 febbrajo 1863 prescrive di non badar allo indulto pontifizio,
ma regolare il cibo quaresimale secondo il criterio della propria coscienza. Il 24
marzo 1863 ne uscì una intorno agli <i>Oremus</i>. Il 16 gennajo 1863 si ordinò al procuratore
generale di procedere contro i vescovi che negassero la patente di confessore ai
sacerdoti che aveano sottoscritto l'indirizzo Passaglia; mentre una del 4 gennajo persuadeva
d'associarsi al giornale <i>Il Mediatore</i>, e assegnava pensioni ai preti contumaci.
</p>

<p>
<a id="note542" href="#tag542">542.</a> Vigliani, governator di Milano, il 22 settembre 1859 mandava invito al vescovo
vicario di Milano di illuminar il suo palazzo, la chiesa, gli edifizj sacri, e tutti quei che
da lui direttamente o indirettamente dipendessero; altrimente verrebbero illuminati
dall'autorità governativa, che non garantiva delle conseguenze cui si esporrebbe con
sì funesta provocazione. Ciò nell'occasione che una deputazione di Romagnuoli era venuta
ad offrire la loro patria al re.
</p>

<p>
Egli stesso, divenuto prefetto di Napoli, domandò al ministero la facoltà di proibire
ogni funzione religiosa fuori delle chiese: e le proibì nel veneto il ministro Tecchio,
il 20 luglio 1867.
</p>

<p>
<a id="note543" href="#tag543">543.</a> Vedi <span class="smcap">Casoni</span>, <i>La libertà della Chiesa in Italia</i>, Bologna 1863. «Per lo addietro
dai liberali francesi si chiedeva <i>libertà come in Belgio</i>, ed ora si domanda <i>libertà come
in Austria</i>. Dovrem noi cattolici italiani chiedere <i>libertà religiosa come in Inghilterra,
libertà di coscienza come in Turchia</i>?... Non sarà nostra colpa se dovremo impetrare
anche noi il bill di emancipazione di Guglielmo Pitt, o il battihayoum d'Abdul Megid».
</p>

<p>
<a id="note544" href="#tag544">544.</a> Secondo gli ultimi distruttori, in Italia sono 87,000 preti, 30,000 frati, 42,000
monache; cioè meno religiosi che non vi sieno meretrici nella sola Parigi, dove ha
sedicimila bastardi l'anno. Si valutarono 1800 milioni i beni sodi del clero secolare, e
330 quelli delle corporazioni religiose. V'è qualche frate a cui per vivere furono assegnate
lire 58 all'anno, cioè 16 centesimi al giorno.
</p>

<p>
<a id="note545" href="#tag545">545.</a> Nel 1867 avendo un deputato proposto che, come si spropriavano gli enti cattolici,
così si facesse de' protestanti ed israelitici, altri s'oppose principalmente perchè i
beni di questi poteano esser confiati da lasciti od offerte di forestieri. Ma e tutto l'asse
cattolico da chi è fatto? e Roma? Più intrepidamente un giornale ministeriale rifletteva
non doversi lasciare i possessi al parroco, perchè se i parrocchiani cambiassero religione,
si troverebbero sprovisti per le spese di culto.
</p>

<p>
<a id="note546" href="#tag546">546.</a> Blanqui (<i>Hist. de l'Écon. polit.</i>, tom. <span class="scp">II</span>, pag. 297) incolpa il protestantismo di
aver «spezzato il legame che univa le nazioni cristiane, e sostituito l'egoismo nazionale
all'armonia universale a cui tendeva il Cattolicismo. Oggi non v'è più in Europa alcun
pensiero comune, capace rannodare gli spiriti e le convinzioni; in industria, in politica,
in filosofia, in religione le idee ondeggiano ad arbitrio delle rivoluzioni».
</p>

<p>
<a id="note547" href="#tag547">547.</a> Vedi i discorsi di Despine e Girard del 24 febbrajo 1849.
</p>

<p>
<a id="note548" href="#tag548">548.</a> Al Senato, nell'agosto 1867 fu detto che Carlomagno convoca i Concilj; che nella
Chiesa greca gl'imperatori ordinavano, stabilivano le credenze. E un altro disse che,
nel deliberare sulla sopressione delle corporazioni religiose, dovean lasciarsi da banda
la questione religiosa. L'argomento più forte era che lo Stato dovea impadronirsi dell'asse
ecclesiastico, perchè l'anno prima avea abolito gli enti religiosi. Infatti la punizione
d'un'ingiustizia è la necessità di commetterne un'altra.
</p>

<p>
<a id="note549" href="#tag549">549.</a> Rattazzi, presidente del gabinetto, alla Camera, il 22 luglio 1867, diceva: «Se
noi arriveremo a consolidare le nostre istituzioni, ordinare il nostro paese, dare assetto
alle nostre finanze, a diffondere l'istruzione, a soddisfare i voti delle nostre popolazioni,
porteremo al potere temporale colpi più efficaci che non coi moti inconsulti».
</p>

<p>
<a id="note550" href="#tag550">550.</a> Per ripiego, Mamiani proponeva che il re abitasse a Frascati (<i>Della rinascenza
cattolica</i>). Uno de' più ostili, il Ferrari, diceva in parlamento: «Il papato che voi credete
morto, io che non son sospetto di venerarlo, lo credo fortissimo: io veggo che
quanti lo assaltano, cápitano male». Seduta del 27 maggio 1860.
</p>

<p>
<a id="note551" href="#tag551">551.</a> In sensi diversi uscirono infiniti libri in Italia, dove sembra un accordo degli
scrittori l'opporsi al sentimento della immensa maggioranza per abbattere questa ch'è
la maggiore, e forse l'unica grandezza italiana. Per vedere come s'intenda <i>la quistione
romana</i> basta un'occhiata ai discorsi proferiti alla Camera e gli articoli di gazzette.
Alla ventura prendo uno dei cento giornali di Milano, e vi leggo: «Così è. La questione
romana nacque soprattutto dal bisogno di distruggere il <i>potere spirituale del
papa</i>, che è il vero nemico della nostra tranquillità nazionale, della nostra sicurezza
interna, della nostra civiltà, delle nostre istituzioni, delle nostre aspirazioni. Quel
<i>potere spirituale del Papa</i>, che non è la <i>religione</i>, come candidamente confondono
molti, perchè la religione è una parola generica, che accoglie tutte le forme religiose,
compresa quella degli adoratori di cipolle; che non è il <i>cristianesimo</i>, di cui il papa
è il più indegno rappresentante; che non è neppure il <i>cattolicismo</i> nel suo significato
puro e primitivo, ma è quella influenza semi-politica, semi-religiosa, la quale si esercitò
sempre dal pontefice, specialmente nel nostro paese, coi tribunali ecclesiastici,
colle scomuniche, coi concordati, colle indulgenze, colle prediche, colla confessione,
collo scandalo, colla immoralità, cogli assurdi, col celibato dei preti, e con tutti i
mezzi insomma che scaturiscono appunto e precisamente dal <i>potere spirituale</i>».
</p>

<p>
Fra i molti opuscoli e libri in senso diverso, discerniamo per la sua brevità ed
ordine uno pubblicato in Olanda col titolo <i>Le gouvernement pontifical jugé par l'histoire,
le bon sens et le droit</i>. Le sue conchiusioni sono: 1º non v'è incompatibilità
fra la missione di capo della Chiesa e di principe italiano; 2º il papa non è nemico
della libertà, della civiltà, del progresso; 3º il governo pontifizio non è peggiore degli
altri; 4º non v'è malcontento generale negli Stati romani, nè nimicizia fra il papa
re e i sudditi suoi; 5º allo Stato romano non mancano codici, nè la giustizia vi è
male amministrata; 6º l'insegnamento in ogni grado non vi è negletto, nè le finanze in
ruina, nè in decadenza l'agricoltura, l'industria, il commercio; 7º i preti non sono incapaci
di presedere all'amministrazione laica di un paese.
</p>

<p>
<a id="note552" href="#tag552">552.</a> Il cardinale Antonelli ministro di Stato, il 27 febbrajo 1866, rispondeva a Touvenel
ministro di Francia: «Può il papa accettar consigli di riforme, ma non un'abdicazione
parziale, e ciò per motivi ben superiori agli interessi terreni. Nol può perchè i suoi
Stati appartengono alla Chiesa, per cui vantaggio furono costituiti: nol può perchè
giurò trasmetterli interi ai successori: nol può perchè, rinunziato alle Romagne, dovrebbe
rinunziare a tutti gli altri Stati e al patrimonio della Chiesa, dovendo a tutte le
provincie dar gli stessi beni: nol può perchè ne vede conseguir la ruina spirituale di
un milione di sudditi, esposti a un governo corruttore; nol può per lo scandalo che ne
verrebbe a pregiudizio degli altri principi spodestati. Pio VI cedette a fronte d'un poter
violento che sentivasi solo nella sua cerchia: Pio IX deve resistere a un principio,
e i principj son universali e fecondi, e vogliono essere applicati a tutto. La forza
vien fiaccata. Stabilendo un principio si autorizza ogni spogliazione fuor di ragione e
giustizia».
</p>

<p>
<a id="note553" href="#tag553">553.</a> Qualche cosa di simile aveano praticato i Fiorentini nella guerra con Gregorio XI.
Avendo questi gettato l'interdetto sulla loro città, gli Otto della guerra, detti gli Otto
Santi, ordinarono che col papa non si trattasse di pace se non rivocasse prima i processi
fatti contro la città; inoltre che i chierici riaprissero le chiese e compissero gli uffizj
divini, e i cittadini v'intervenissero: i vescovi che s'erano scostati dalle loro sedi, fra
cui Angelo Ricasoli vescovo di Firenze, tra due mesi tornassero al loro ministero; ai
disobbedienti imponendo da mille a diecimila fiorini di pena, secondo il loro grado; la
qual somma si togliesse, non dal benefizio, ma dal patrimonio loro particolare. Non v'è
storico o cronista che non disapprovi questi atti, e presto se ne ravvidero i Fiorentini
stessi, che fecero la pace (1378).
</p>

<p>
<a id="note554" href="#tag554">554.</a> Del Governo pontifizio noi ragionammo nel Vol. I, pag. 157.
</p>

<p>
<a id="note555" href="#tag555">555.</a> L'autore di quest'opera li raccolse in un opuscolo intitolato <i>Chiesa e Stato</i>.
Genova 1867.
</p>

<p>
<a id="note556" href="#tag556">556.</a> Temendo che la convenzione 15 settembre 1864 fosse violata dal Governo italico
appena partita la guarnigione francese, tutti i vescovi di Francia emanavano pastorali
per asserire la necessità dell'autorità temporale del pontefice. Fra gli altri l'arcivescovo
di Tolosa confutava la formola <i>Roma è dei Romani</i>. «Un pugno di faziosi tenta di
prendersi ciò che è nostro; e un latrocinio sì fatto a nostro danno si vorrebbe
da noi sanzionato? Roma è dominio sacro di tutta la cattolicità: con qual diritto
sarebbe dunque essa usurpata dall'ambizione d'un solo popolo? — Quelle catacombe
sono per noi tombe di famiglia; e su quel terreno, conquistato col sangue della
Chiesa nascente, i secoli hanno scritto a favore dei figli dei martiri, <i>Concessione
perpetua</i>. Chi vi ha dunque che abbia veste per rompere un contratto di tal sorta?
Quelle reliquie sono ossa dei nostri padri. Perchè si vien dunque a turbare le sacre
cripte ov'esse riposano? A spese nostre furono innalzate quelle basiliche cristiane;
quelle rovine, a nostre spese furono sgombrate. Può dirsi di Roma, che essa è un
fondo, del quale i suoi abitanti hanno l'<i>usufrutto</i>, ma la <i>proprietà</i> appartiene al mondo
cattolico. Gli usufruttuarj possiedono, ma non hanno il diritto di alienare. Noi siamo
ducento milioni, che tutti abbiamo diritto di cittadinanza e di suffragio nella nostra
<i>capitale spirituale</i>. Qualora si volesse sul serio mettere ai voti i diritti di Pio IX
come monarca, converrebbe intimare a tutti gli Stati, a tutti i popoli suoi figli quell'ora
solenne, e dar tempo a tutti di venire dal settentrione o dal mezzogiorno d'Europa,
dal fondo dell'Asia, dalle due Americhe, dai deserti dell'Africa, dalle cinque
parti del mondo, per deporre il loro voto in questa urna elettorale; e per certo quei
voti farebbero testimonianza della ingratitudine dei <i>Romani di Roma</i>, e della ferma
volontà dei <i>Romani dell'Universo</i>».
</p>

<p>
<a id="note557" href="#tag557">557.</a> Atti dell'arresto di Salvatore Cognetti a Napoli nel maggio 1866.
</p>

<p>
<a id="note558" href="#tag558">558.</a> Per non parere parziali, e sottrarci alle impressioni di paese, lascieremo parlare
un tedesco poco gradito da Roma, ma pur prete; il Döllinger (<i>Papsthum und Kircher
staat.</i> Monaco 1851). «L'amministrazione di Pio IX è savia, benefica, dolce, economa,
applicata ai miglioramenti e alle istituzioni utili. Ogni opera personale di lui è degna
del capo della Chiesa, nobile, liberale, nel miglior senso della parola. Nessun principe
potrebbe spendere meno di Pio IX per la Corte sua e i personali bisogni. Egli realizza
quanto può attendersi da un monarca amoroso de' suoi sudditi, e può dirsi di lui come
del Salvatore, <i>Pertransit benefaciendo</i>, e fa comprendere come al passato, in quanto
sovranità temporale potrebb'essere la più perfetta istituzione umana. Un uomo ancora
nel vigore dell'età, dopo una giovinezza irreprovevole, dopo esercitate coscienziosamente
le funzioni episcopali, eccolo elevato alla maggior dignità, rivestito di podestà
reale: non conosce fantasie dispendiose, non ha altra passione che di far bene, altra
ambizione che d'essere amato; divide il giorno fra la preghiera e gli affari: la sua ricreazione
consiste in una passeggiata nei giardini, una visita a una chiesa, a una prigione,
a una istituzione di carità. Senza bisogni personali, senza legami terreni, senza
nipoti o favoriti; dà libero accesso a tutti: a' diritti e poteri del suo ministero non dà
altra estensione che quella de' suoi doveri. L'economia e la semplicità che regolano la
sua Corte gli porgono facoltà di moltiplicare i suoi benefizj e lenir la miseria e i dolori.
Fa alzare edifizj, come tutti i papi, ma non palazzi sontuosi, bensì opere di pubblica
utilità. Mal conosciuto, maltrattato, offeso atrocemente, pagato sol d'ingratitudine, mai
non bramò vendetta, mai non fece un atto di durezza; non seppe che perdonare e far
grazie. Bevve il calice del nettare e quello del fiele sino alla feccia; udì l'<i>osanna</i>, poi
il <i>crucifige</i>; l'uomo di sua confidenza cadde sotto il pugnale assassino; il suo segretario
gli fu ucciso a' fianchi; pure verun sentimento di livore, verun soffio di collera turbò
il puro specchio dell'anima sua; non la follia degli uomini, non la loro malvagità lo irrita:
segue sua strada con passo fermo e sempre eguale, come gli astri. Il suo cammino
non sarà forse sino alla fine che un lungo martirio; e sotto quello aspetto potrebbe
alcuno paragonarlo a Luigi XVI; ma bisogna elevarsi a similitudine più eccelsa. Pio IX
sa che il discepolo non dev'essere trattato meglio che il maestro; che il pastore d'una
Chiesa, il cui fondatore morì sulla croce, non dee meravigliarsi nè mormorare se casca
sotto il peso della croce».
</p>

<p>
<a id="note559" href="#tag559">559.</a> «Combatto l'originalità di dar la libertà alla Chiesa, perchè tale originalità
mi è sospetta». <i>Atti della Camera</i>, p. 1370 «Si rafforzarono con ordini del giorno
quelli che diconsi privilegi del poter civile in materia ecclesiastica; nessuno osò affermare
che la libertà sia una cattiva cosa: ma i più caldi e i più schietti fecero
intendere che le buone cose è meglio tenerle per sè che concederle agli altri: la
Chiesa ci è nemica, perchè darle la libertà di nuocerci? Con costoro sarebbe inutile
ragionare di giustizia e di diritto. Ma si può loro opporre un argomento utilitario
vecchissimo, quello del Machiavello a proposito de' nemici potenti che s'hanno a carezzare
se non si possono spegnere». <span class="smcap">Scialoja</span>.
</p>

<p>
<a id="note560" href="#tag560">560.</a> Nel Veneto, anche prima di farvi il plebiscito si pubblicò abolito il Concordato,
soppresse le corporazioni religiose, stabilito l'<i>exequatur</i> ecc. Il giorno che a
Venezia s'inalberava la bandiera italiana fu insultato il patriarca, non perchè non
volesse metterla, ma perchè l'avea messa.
</p>

<p>
<a id="note561" href="#tag561">561.</a> Al Senato si asserì che il papa non mosse lamentanze intorno alle leggi di soppressione
e di disamortizzazione; che non mette in dubbio il diritto che ha lo Stato a
far ciò; nè potrebbe esprimere più chiaramente l'aquiescenza, se non un assenso.
<i>Atti del Senato</i> 1867, pag. 241.
</p>

<p>
Aggiungasi il Paciaudi, teatino torinese, bibliotecario di Parma e istigatore
o stromento del Dutillot nelle riforme religiose e nel perseguitare i
Gesuiti, che chiamava mercanzia pestifera. Giovan Battista Riga, avvocato
fiscale, scrisse sulle parole di Cristo <i>Regnum meum non est de hoc mundo</i>,
e per sostenere il matrimonio de' preti.
</p>

<p>
<a id="note562" href="#tag562">562.</a> Senza parlar di calci, un altro deputato diceva l'11 luglio: «Il <i>delenda Cartago</i>
del partito veramente nazionale e liberale debb'essere rappresentato dallo scrivere sulla
nostra bandiera <i>Cessazione del potere temporale del papato</i>». Atti, pag. 1292.
</p>

<p>
<a id="note563" href="#tag563">563.</a> <i>Datum est illi bellum facere cum sanctis et vincere eos.</i> Apocalissi <span class="scp">XII</span>, 7.
</p>

<p>
<a id="note564" href="#tag564">564.</a> Sui miracoli abbiamo discorso nel <span class="scp">VOL. I</span>, pag. 319. In somma la credenza nel
soprannaturale consiste nella persuasione che, al disopra delle leggi che conosciamo, e
che operano quotidianamente sotto ai nostri occhi, esiste la volontà creatrice, che essendo
indipendente e padrona assoluta dell'opera propria, può sospendere l'azione
delle leggi ordinarie per far intervenire leggi d'un ordine superiore che noi non conosciamo,
e che fanno parte dell'armonia trascendente del mondo morale. Supremo passo
della ragione è il riconoscere che v'è un'infinità di cose che la sorpassano. La ciarlataneria
interessata o l'allucinazione possono addurre falsi miracoli: ma ciò non toglie la possibilità
di veri: ed oltre quelli che sappiamo per fede, è illogico il repudiare tutti quelli
che ci furono tramandati con una certezza non minore che gli altri avvenimenti storici.
Rousseau, nelle <i>Lettres de la montagne</i>, scrive: «Dio può operar miracoli? Tale
quistione, presa sul serio, sarebbe empia quando non fosse assurda; e a chi la risolvesse
negativamente si farebbe troppo onore col punirlo: basterebbe metterlo nei
pazzi. Chi ha mai negato che Dio possa far miracoli? solo un ebreo può domandare
se Dio potea far delle tavole nel deserto».
</p>

<p>
<a id="note565" href="#tag565">565.</a> «Il principio della scuola critica è che, in materia di fede, ciascuno ammette
quel che ha bisogno di ammettere, e in certa maniera fa il letto delle sue credenze
proporzionato alla sua misura». <span class="smcap">Renan</span>, <i>Les apôtres</i>, introd., pag. LIV.
</p>

<p>
Ai membri del Concilio ecumenico protestante tenutosi il 1845 in Berlino, fu
diretta questa circolare:
</p>

<p>
«Voi foste convocati per renderci l'unità delle dottrine, del culto e della costituzione
ecclesiastica. A spiegarci con serena schiettezza, noi non crediamo verun di voi
così profondamente sepolto nei secoli andati, che non vegga addirittura esser oggimai
di pochissima importanza il secondo punto, considerato come principalissimo all'epoca
dell'unione. In materia di unità di culto e liturgia, il cattolicismo produsse quanto v'ha
di più grande e più perfetto: alla Chiesa nostra manca ciò che dà al culto il più
bello e il più incantevole, l'antichità immemorabile e il carattere tradizionale, doti del
solo cattolicismo. Ricevete pur dunque proposizioni e progetti; ma non isprecate un
tempo prezioso nell'esaminare codesti mezzi con cui le immaginazioni poetiche vagheggiano
un culto protestante omogeneo, e il figurarsi migliaja di templi protestanti,
mentre assistono alla liturgia, echeggianti d'una stessa prece e di un canto stesso.
</p>

<p>
«In quanto alla confessione del domma, senza accordar piena libertà non può
l'unità di confessione produrre altro che tirannia e servaggio, o scismi e sètte: sicchè
<i>ogni Comune confesserà ciò che gli talenta</i>, il pastore predicherà <i>ciò che a lui
piace</i>, e non s'addosserà altro dovere che di attestare, nel prender possesso dell'impiego,
d'essere cristiano, e voler servire alla Chiesa. Nulla più può da lui esigere la
Chiesa. Deve dunque il pastore in ogni occasione pronunciare <i>la fede sua personale</i>,
ma esprimendola in termini biblici, per evitare scandalo. Così i fedeli, come sempre
dee accadere, compiranno <i>a modo loro</i> e secondo la personale lor fede, ciò che egli lor
dice: ma pure dovranno riguardar la parola di lui come parola di Dio. Che se voi
riduceste la formola della fede alle idee di coloro che credono di più, è facile prevedere
nascerebbero nuove sètte.
</p>

<p>
Vi si objetterà forse che in tal guisa voi distruggete la Chiesa e spezzate il vincolo
dell'unità. A ciò gli uomini di libertà risponderanno che da lungo tempo <i>la Chiesa
venne meno, nè ha più valore alcuno</i>. Già da due generazioni, anzi da tre secoli,
l'arbitrario irruppe nella Chiesa, e governolla. La Chiesa secondo l'idea sua primitiva,
appartiene al cattolicismo, e tutto ciò che nel sistema protestante tende a ritornarvi,
non solo rinnega il protestantesimo, ma non giungerà mai ad esser altro che un pallido
riverbero dell'unità, che è visibil gloria del cattolicismo. Noi vogliamo solo la Chiesa
cristiana e niente più; non vogliamo unità di fede circoscritta ad una misura qualunque;
giacchè nel cristianesimo la sola cosa essenziale è di essere cristiano. Cercherete
di più? volete una confessione che includa anche solo il minimo dei dommi? Ecco
tosto per l'unità divien necessario un potere papale, sia di un uomo o di una scrittura;
anzi, se l'intento vi riuscisse occorrerebbero tribunali di fede ecc.».
</p>

<p>
Non so se più bella apologia potesse scriversi dell'autorità e dell'organamento
cattolico.
</p>

<p>
<a id="note566" href="#tag566">566.</a> Carte segrete della polizia austriaca, vol <span class="scp">III</span>, pag. 17.
</p>

<p>
<a id="note567" href="#tag567">567.</a> Il signor Nicomede Bianchi, che narra questi fatti colla ispirazione del restante del
suo libro, è però costretto confessare che il clero cattolico mostrò sempre la più cristiana
tolleranza: che il vescovo Bigex e i suoi successori non adoprarono che la parola
per ottenere conversioni, e così i missionarj mandativi da Carlalberto.
</p>

<p>
I duchi di Savoja non cessarono mai di ribramare Ginevra finchè nel 1754 vennero
a trattative, secondo le quali il re di Sardegna, riconoscendone la indipendenza,
concedeva per venticinque anni l'esercizio del culto riformato nel tempio di Bossey
pei villaggi di Troinex, Bossey e Carouge: e per quattro anni per Chêne: cessava
affatto a Valeiry e Neydans, ma gli abitanti aveano libertà di coscienza per quindici
anni, entro i quali doveano o migrare o farsi cattolici. Molti allora migrarono:
ma nel 1780 il senato, a nome del re, autorizzava i Protestanti a esercitare gli uffizj
religiosi ne' villaggi vicini, e ai pastori di venir ad adempierli ne' villaggi appartenenti
alla Savoja.
</p>

<p>
Ciascun de' villaggi poggianti sul Solève fu oggetto di discussione in tre congressi:
e di quelli ceduti allora alla Savoja, che conteneano settemila persone, la più parte
tornarono ginevrini ne' trattati del 1815, restando cattoliche le popolazioni.
</p>

<p>
D'una cospirazione per tirare non solo Ginevra ma tutta la Svizzera sotto la monarchia
di Savoja, nel 1843 e ne' seguenti anni, è traccia nel <span class="smcap">Bianchi</span>, <i>Storia documentata
della diplomazia europea</i>, vol. <span class="scp">IV</span>, pag. 190.
</p>

<p>
È noto come Ginevra tremasse sempre di tornar cattolica; i giorni delle solennità
si chiudeano a chiave le porte: era multato in dieci scudi chiunque incontrasse il vescovo
d'Annecy nella visita pastorale. Ora mezza la città è cattolica: il consiglio di
Stato dovette cedere ai Cattolici un terreno per 13,000 lire, ove fabbricar un'altra Chiesa
cattolica. Nel 1864 celebrandosi il terzo centenario della morte di Calvino, non si riuscì
a organizzare una dimostrazione antipapale. Appunto mentre scrivo si radunò a Ginevra
un congresso della pace (settembre 1867), e le bestemmie che qualche italiano
spettorò contro il papa eccitarono tale indignazione, come offesa alla libertà religiosa e
alla creanza civile, che l'adunanza dovette sciogliersi.
</p>

<p>
<a id="note568" href="#tag568">568.</a> Questo è l'assunto del Morel nella <i>Lettre aux Vaudois</i>.
</p>

<p>
<a id="note569" href="#tag569">569.</a> <i>De la libre nomination des pasteurs au sein des églises vaudoises</i>. Turin 1863.
</p>

<p>
<a id="note570" href="#tag570">570.</a> Tra i Valdesi di Torino nacquero frequenti dissidj; tanto più che quella parrocchia
facea gola a molti della congregazione. Singolarmente nel 1861, Amedeo
Bert, che n'era pastore, venne perfino escluso dal corpo; e il signor Léon Pylat,
accusato che lo osteggiasse per soppiantarlo, disse non l'offendeva il supporre che
egli ambisse quel tempio, quella cattedra, quell'uditorio; tanto più che il signor
Bert, per poco che avesse il senso della decenza morale, non potrebbe rimanervi
più a lungo.
</p>

<p>
Vedasi la «Protestazione giudiziale» sporta dal Bert da Torre Pellice, il 17 luglio
1861, ove si dice che nel colloquio «i discorsi furono improntati di tale violenza da recare
spavento ad alcuni membri stessi del corpo ecclesiastico»; e il decano Monastier
rimproverò il Pylat di «essere peggiore le mille volte di un eretico impostore».
</p>

<p>
Nel 1863-64 l'ospizio de' catecumeni in Pinerolo fu minacciato di soppressione.
Accorse con tranquillità serena di anima e forza incontrastabile di argomenti a proteggerlo
come doveva, e a rassicurarlo monsignor Renaldi, vescovo di quella città, e
commise all'abate Bernardi, suo vicario, di redigere una storia della origine e della
condizione di tale benefico istituto, «cui dà vita la carità insieme e la cattolica religione;
che accoglie e istruisce, che sostenta il povero perseguitato e disconosciuto,
e lo sorregge negli intimi convincimenti della coscienza, e nell'adempire agli impulsi
e ai lumi che derivano dalla grazia di Dio: non fa nè mercato nè mistero delle altrui
credenze e delle sue libere e benefiche prestazioni, e tiene le sue porte aperte così
per coloro che, condottivi da legittimi motivi vi accorrono, come per quelli che bramano
uscirne, non opponendo mai alla volontà degli accolti la minima resistenza».
</p>

<p>
<a id="note571" href="#tag571">571.</a> Monsignore Rendu dice che da allora cominciò lo sgomento de' Cattolici, poichè
«se non c'è vitalità nell'eresia, v'è però una forza ignorante e brutale, capace di rovesciar
coscienze malferme; debole per far eretici, ma capace di far indifferenti,
increduli, empj». E perciò egli scrisse <i>Le commerce des consciences</i>, ove dice:
</p>

<p>
«Cette grande entreprise a pour appui les gouvernements protestants, et ceux des
gouvernements catholiques qui sont momentanément entre les mains des ennemis de
l'Église. Elle a pour appui la Société Biblique, dont le revenu, qui s'élève, dit-on, à 80
milions, est emploié en grande partie à acheter des apostasies. Ainsi dans cette inombrable
armée de pervertisseurs, il y a des princes, des ministres, des diplomates, des
capitalistes, des magistrats de toutes les catégories. Aussi avez vous entendu les crìs
qu'ils poussent quand on vient à toucher même légérement à quelques uns de leurs
émissaires. On avait peine à comprendre ce que signifiait l'émeute diplomatique qui se
fit en faveur des Madiaï. Aujourd'hui le mystère se laisse pénétrer. Quelques commis-voyageurs
de la société étaient compromis, il fallait les sauveur, et pour cela l'Europe
s'est mise en mouvement. Jamais l'agitation religieuse n'avait été aussi universelle.
Jamais il n'y a eu tant d'acord pour combattre la vraie religion..... Ces tentations
de démoralisation seraient sans danger si le ministère sard n'y donnait son appui... Ce
ministère semble, en cela, obéir au mot d'ordre qui a été donné à tous les gouvernements,
de faire la guerre à l'Église (pag. 9)... Le gouvernement anglais s'est mis au
service de la Société Biblique. Personne n'a oublié toutes les sourdes attaques, toutes
les menaces du gouvernement anglais contre Naples, contre Rome et contre l'Italie.
Pour peu que l'on examine au-dessous de cette action britannique, on y trouve la
haine du pape et du catholicisme» (pag. 290).
</p>

<p>
<a id="note572" href="#tag572">572.</a> <span class="smcap">Leon Pylat</span> ministro valdese, <i>Protest. et Evangel. de l'Italie</i>, p. 4 e 28.
</p>

<p>
<a id="note573" href="#tag573">573.</a> Oltre quella curiosa biografia, vedasi <i>Des efforts du protestantisme en Europe,
et des moyens qu'il emploie pour pervertir les âmes catholiques</i>, par <span class="smcap">M. Rendu</span>, <i>évéque
d'Annecy</i>. Parigi 1855.
</p>

<p>
Nel 1835 a Ginevra si radunarono 250 ministri protestanti pel terzo loro giubileo,
e combinarono i modi di propagare la loro credenza, per mezzo di unioni protestanti;
da quell'ora sinodi e ritrovi moltiplicaronsi. Egli scrive che «en 1853, vingt-un catéchistes,
colporteurs, journalistes, écrivains de libelles diffamatoires on été lancé sur la
Savoie pour y fonder des prédications et tenter des conquêtes à l'hérésie. En Piémont
comme en Savoie, le voltairianisme aux prises avec l'Église, a cru devoir appeller l'hérésie
à son secours. Après avoir réussi à mettre le pouvoir à sa disposition, il a ouvert
des temples aux prédicants, et des routes aux colporteurs de mauvais livres. Il a fondé
des journaux pour diffamer tout ce qui est honnête et combattre tout ce qui est vrai.
L'Italie entière, la France, la Suisse catholique, les Provinces Rhénanes sont en tout
sens parcourues par les émissaires de la grande conspiration religieuse, qui, dans son
zèle de prosélytisme, embrasse le monde entier».
</p>

<p>
<a id="note574" href="#tag574">574.</a> Torino 1856. È notevole che gli archivj del Vaticano stettero a Parigi dal 1804
al 1816, accessibili al pubblico. Ebbene, in tutto quel tempo, sole dieci domande
si fecero di esaminarli.
</p>

<p>
<a id="note575" href="#tag575">575.</a> Vedasi quel che ne dicemmo nel Discorso VII, tom. <span class="scp">I</span>, pag. 145.
</p>

<p>
<a id="note576" href="#tag576">576.</a> Il <i>Times</i>, giornale professato nemico della Chiesa nostra, seguì attentamente
quel processo, e i fatti dell'accusato, «a' cui passi teneva sempre dietro lo scandalo».
Udito il verdetto, scriveva: «Siam di credere che grave ferita siasi inflitta all'amministrazione
della giustizia nel nostro paese, e che da qui innanzi i Cattolici avranno ben
dritto di dire non esservi giustizia per loro qualvolta siano in causa i sentimenti protestanti
de' giurati e de' giudici».
</p>

<p>
Anche un giornale svizzero evangelico si doleva che «mentre la Chiesa cattolica
continuamente accoglie protestanti i più illuminati, e distinti per moralità, la nostra è
ridotta a non reclutare che frati lascivi e concubinarj».
</p>

<p>
<a id="note577" href="#tag577">577.</a> Il Leo, professore nell'Università di Halle e autore d'una storia d'Italia, rispondendo
ad una lettera del pastore Krummacher di Luisburg, 3 febbrajo 1853, nel giornale
<i>Volksblatt</i>, così giudica della Società Biblica in Italia. «Mi andate dicendo che
il papa ha chiamato la Società Biblica una peste. Sia pure. Ma prima di tutto voi mi
permetterete di distinguere tra la scrittura santa e una società privata; e confesserete
che in alcune circostanze, per buono che ne sia lo scopo, una società rendesi una vera
peste quando i mezzi e il metodo non sieno convenienti. Abbiate la buona fede di esaminare
quello che tanti emissarj della Società Biblica fanno nei paesi cattolici mancando
affatto di riguardo e di pudore: come per essi tutti i mezzi sono buoni per distribuire
la santa scrittura senza il menomo discernimento alle persone che son le meno atte a
comprenderla, e le meno preparate per mancanza di soda pietà: come essi si danno
ad insegnamenti, che giudicano forse innocentissimi, ma che ingenerano confusione
negli spiriti, straziano la moralità, sconvolgono l'autorità sociale e l'ordine ecclesiastico,
e non hanno in ultima analisi che un'influenza rivoluzionaria. Considerando il complesso
degli intrighi inglesi nell'Italia settentrionale in questi ultimi dieci anni, non posso voler
male al papa se, dal suo punto di vista, ha chiamato la Società Biblica una peste; tuttochè
sia la meno colpevole nella cospirazione che rese cotanto infelice quel paese, ha
però servito di strumento agli autori di quelle miserabili macchinazioni. Di tal moneta
l'Inghilterra paga l'Italia per averle un tempo recato la religione cristiana: la paga d'un
modo che la rende infinitamente responsabile dinanzi a Dio!... Questo zelo inconsiderato
apre nell'Italia una strada al commercio e alla politica dell'Inghilterra, che vi si
introduce colla Bibbia alla mano. La Bibbia è la pelle dell'agnello sotto la quale si cela
il lupo, e il risultato sarà la selvatichezza religiosa, l'annichilamento di qualunque autorità,
fin di quella della verità. Infelice paese, come era bello ne' suoi costumi e nei
sentimenti! Quanto gentile era il suo popolo per poco che si scostasse dal punto ove lo
straniero avea portato l'immoralità! Quanto dolce, ingenua ed incantevole era, or fa
appena tre anni, l'indole di questi uomini! Quante ruine accumulate dappoi! Sì, caro
amico, se fossi papa e italiano, io farei lo stesso; alzerei le grida contro questi aberramenti».
</p>

<p>
<a id="note578" href="#tag578">578.</a> Professione di fede de' Cristiani evangelici d'Italia, dichiarata da Bonaventura
Mazzarella e confutata da Giulio Nazari. Asti 1857.
</p>

<p>
<a id="note579" href="#tag579">579.</a> Appunto nel riferire questi atti, il giornale governativo diceva: «Monsignor
Limberti non doveva dimenticare che la gerarchia cattolica non ha autorità veruna
nello Stato, per lo che non doveva assumere un linguaggio per ogni rispetto inconvenientissimo,
allorchè si dirigeva all'autorità sovrana dello Stato, indipendente da qualunque
altra autorità, specialmente da quella che pretende la Curia romana.
</p>

<p>
«La difesa imprudente del dominio temporale del papa nuoce al clero cattolico e per
la parte spirituale e per la parte nazionale. Per la prima nuoce, perchè è repugnante alla
religione, alla storia, alla necessità delle cose che il vicario di Cristo debba esser necessariamente
principe della terra: nuoce per la seconda, perchè il dominio temporale
del papa essendo ridotto una vera piaga d'Italia, un ostacolo alla ricostituzione della
sua nazionalità, e diciamolo francamente un ostacolo alla quiete e alla sicurezza degli
altri Stati cristiani, mette il chiericato in contraddizione coi suoi doveri verso la patria,
e tutto ciò per il funesto spirito di fazione soffiato in questi ultimi anni dall'antica pretensione
curialesca, e più ancora dalla rincrudita sètta gesuitica.
</p>

<p>
«... Il gran nipote del gran Napoleone compirà l'opera, per la quale il pontefice
avrà regno senza aver sudditi, cioè vittime; l'Italia avrà la sua nazionalità senza aver
una lotta clericale degna del medioevo, e non de' giorni nostri: la religione cattolica
riprenderà tutto il suo divino splendore astersa dalle macchie di un regno tirannico e
incivile; l'Europa, anzi il mondo tutto avrà pace, perchè dugento milioni di cattolici
saranno confermati nella purità evangelica da un sacerdozio che direttamente o indirettamente
non corromperà la morale, mischiando al vangelo le pretensioni mondane
d'un potere proscritto da Dio e dalla coscienza umana».
</p>

<p>
<a id="note580" href="#tag580">580.</a> <span class="smcap">Felix Morand</span>, <i>Sermons du père Gavazzi</i>. Parigi 1861.
</p>

<p>
Su tutto ciò possono vedersi <i>Revue Germanique</i>, <i>février 1863</i>.
</p>

<p>
<span class="smcap">Neigebauer</span>, <i>Das Glaubens Bekenntniss der italianischen evangelischen Kirche,
nebst einer kurzen Nachricht über die neusten religiösen Bewegungen in Italien</i>.
Magdeburg 1855.
</p>

<p>
<span class="smcap">C. Nitzsch</span>, <i>Die evangelische Bewegung in Italien nach einem mehrjährigen
Aufenthalt in Italien geschildert</i>. Berlino 1863.
</p>

<p>
Una memoria nel <i>Magazin für die Literatur des Auslands</i> 1863, n. 32, 33.
</p>

<p>
<i>Das Evangelium in Italien, ein zeitgeschitlicher Versuch von</i> <span class="smcap">Leopold Witte</span>.
Gota 1861.
</p>

<p>
<a id="note581" href="#tag581">581.</a> <i>L'autorità della Chiesa, dispute e polemiche con un ministro valdese, per</i>
<span class="smcap">Melchiorre Galeotti</span>.
</p>

<p>
<span class="smcap">Turano</span>, <i>Il Cattolicismo esposto ai Valdesi</i>. — Poi <i>Risposta al signor Giorgio Appia
valdese, in occasione del suo opuscolo Roma e la Scrittura</i>. Inoltre il De Giovanni
confutò il libro di P. Leorati <i>Che cosa è la messa</i>; Petronio Grima scrisse <i>Sulla Confessione</i>,
monsignor Celesia vescovo di Patti una pastorale: Giuseppe De Castro, <i>L'Apostasia
in vendita e la fede in cattedra ecc.</i>
</p>

<p>
<a id="note582" href="#tag582">582.</a> «Vadano altrove, che qui nella terra dei Cattolici, nel santuario della Sicilia, ove
aura nemica non è riuscita giammai ad avvelenare i semi e i fiori della fede apostolica,
non fa presa qualunque reiterato impegno di pervertirla. Qui si provò di penetrare la
seduzione pelagiana, e fu respinta; si provò la miscredenza ariana, e fu disdegnosamente
rimossa; non trasandò Porfirio di rapirci dal cuore i misteri colle reti ingegnose
e fantastiche della speculazione alessandrina, e non incontrò sorte migliore dei primi;
si provarono gl'Iconoclasti di combattere e smorzare anche in noi quei fervori che fecero
la prima gloria nazionale d'Italia, nelle memorande lotte sostenute con quei feroci sterminatori
delle sacre immagini, che resero agevole ai Musulmani la preda di tante cristiane
provincie: si provarono i Musulmani, per lunga stagione di servitù ed obbrobrio, a spegnere
la nostra fede; ma invano. Voi sapete la gloria degli antenati; sapete i lieti rinnovamenti
della virtù antica al venire dei prodi Normanni; e come per essi rialzata la
fede, combattuta ma non vinta, si aperse un'epoca di nuovi prodigj, che sono eternati
nelle memorie dell'isola, parlanti ancora col sacro linguaggio delle arti consacrate nello
splendore delle nostre basiliche; e più che saperlo, sentite di essere la posterità di
quella stirpe di generosi e magnanimi, che lasciarono i monumenti dei loro trionfi nel
sacro recinto dei luoghi dedicati alla religiosa e civile pietà».
</p>

<p>
<a id="note583" href="#tag583">583.</a> Dicemmo molto anteriori quelle di Torino e Genova. Testè ne fu fabbricata una
ne' quartieri nuovi di Milano.
</p>

<p>
<a id="note584" href="#tag584">584.</a> <i>Eglise évangélique vaudoise. Synode de 1867, publié par ordre du Synode</i>.
Pignerol 1867. Secondo il regolamento allora stabilito, un evangelista dee avere L. 3500,
o 2500 se è in luogo poco importante: un aggiunto L. 150 al mese: L. 125 un ajutante
o un istitutore; L. 80 un colportore.
</p>

<p>
<a id="note585" href="#tag585">585.</a> Nessun atto d'accusa potrebb'essere più forte che l'apologetica narrazione fattane
nell'<i>Eco della verità</i> di Firenze, 31 marzo.
</p>

<p>
<a id="note586" href="#tag586">586.</a> Il Pylat, ministro a Nizza, dice che «gli Italiani sono o increduli, o scettici, o
indifferenti, o superstiziosi: son quel che volete, fuorchè cristiani secondo il vangelo.
Non conoscono nè possedono la parola di Dio: ignorano le grandi verità del vangelo.»
<i>Prot. et Evang. de l'Italie</i>, § 2 e 9.
</p>

<p>
E del Gavazzi scrive che «non sa se non divertire un branco di scimuniti, ostentando
la camicia rossa e gesticolando come un istrione», p. 14.
</p>

<p>
Un giornale mazziniano di Genova scriveva: «Noi non crediamo di aver molto a
consolarci del fatto del proselitismo protestante per le sue conseguenze politiche,
stante le dottrine che sono inculcate; molto meno per gli effetti religiosi. L'Italia
nostra non è destinata a rifare il cammino che da tre secoli percorrono la Svizzera,
la Germania e l'Olanda... Il volgersi delle opinioni alle dottrine de' Protestanti sarebbe
in Italia una sventura e un regresso». <i>Italia e Popolo</i>, febbrajo 1854.
</p>

<p>
<a id="note587" href="#tag587">587.</a> Chi ha pratica con Hegel sa che dimostra come -8 + 3 = 11; che +<i>y</i> - <i>y</i> = <i>y</i>;
che -<i>a</i> × <i>a</i> = +<i>a</i>². Vedi la <i>Grande Logica</i>, tom. <span class="scp">IV</span>, p. 52. Egli stesso dagli infinitesimi
induce l'identità dell'essere col non essere. L'infinitesimo (argomenta) è la quantità
presa nell'istante in cui, cessando d'esser niente, non è ancora qualcosa. Se cessa
d'esser niente, è dunque qualcosa: non essendo ancora qualcosa è niente: dunque è
al tempo medesimo qualcosa e niente: sicchè sono identici qualcosa e niente.
</p>

<p>
<a id="note588" href="#tag588">588.</a> Gli uffizj della filosofia sono ben designati da Pio IX nella bolla dell'11 dicembre
1862 all'arcivescovo di Monaco.
</p>

<p>
«Se i cultori della filosofia si limitassero a difendere i veri principj e i veri diritti
della ragione e della loro scienza, non meriterebbero che elogi. La vera e sana filosofia
ha un posto elevatissimo. Spetta ad essa il far una ricerca diligente della verità, coltivare
con cura e certezza e rischiarar la ragione umana, la quale, sebbene offuscata dalla
colpa originale, non fu però distrutta; concepire, ben comprendere, metter in luce
quel ch'è oggetto della conoscenza di essa ragione, e una folla di verità; dimostrar
quelle molte che anche la fede propone alla nostra credenza, come l'esistenza di Dio,
la sua natura, gli attributi suoi, e far tale dimostrazione con argomenti dedotti
dai proprj suoi principj; giustificar tali verità, difenderle, e così preparar la via ad
un'adesione più dritta nella fede a questi dogmi, e anche a quelli più reconditi, che sola
la fede potè comprendere; di modo che siano in certo modo compresi dalla ragione.
Questo dee fare la bellissima ed austera scienza della vera filosofia».
</p>

<p>
<a id="note589" href="#tag589">589.</a> L'evangelo di san Giovanni è quello ove la divinità di Cristo è più chiaramente
affermata: perciò i critici s'affissero maggiormente a impugnarlo come differente dai tre
sinoptici. Fin dal principio del <span class="scp">II</span> secolo lo troviamo impugnato dagli Alogoi, oscuri
eretici dell'Asia minore, accennati da Epifanio. Nelle controversie fra i Gnostici e i
Cristiani giudaizzanti lo troviamo citato. Eracleone, alquanto dopo, ne faceva un commento,
del quale un frammento è addotto da Origene. Taziano, discepolo di san Giustino,
lo comprendeva nell'<i>Armonia de' quattro Evangeli</i>. Sant'Ireneo, Clemente alessandrino,
Eusebio di Cesarea vi alludono spesso. Era dunque conosciuto fin dai primi
tempi: e soltanto dopo dodici secoli un certo Evanson inglese, nella <i>Discordanza dei
Vangeli</i>, prese a dubitarne. Nata la critica audace de' Tedeschi, Herder e più Bretschneider
nel 1822 suscitarono dubbj, estesi poi da De Wette e Schwegler, e più da Ferdinando
Cristiano Baur (1844), che coll'<i>Esame critico de' Vangeli canonici</i> iniziò tutte le
temerità della scuola di Tubinga. Ma Tholuck, Neander, Lücke, Hengstenberg, Bleek,
Maurice, Ewald, Döllinger ed altri hanno ristabilito la perfetta integrità del quarto evangelo
e la sua conformità coi sinoptici.
</p>

<p>
<a id="note590" href="#tag590">590.</a> <i>Atti della Camera del 1867</i>, p. 1348. Anche nel luglio 1867 eccitava a «cominciare
la guerra interna contro il pontefice... distruggendo per sempre la teocrazia
italiana». <i>Atti della Camera</i>, pag. 1346. Son notevoli le sue parole nella tornata del
29 novembre 1862 sul «bisticcio, sull'epigramma di <i>libera Chiesa in libero Stato</i>, appena
degno d'alimentare il giornalismo. Qual diritto avete voi (chiede) con un essere
da voi stessi riconosciuto sovrumano, di dirgli che deve abbandonarvi città da lui occupate
sin dai tempi di Carlomagno?... Se gli date la libertà gli date il regno. Per la
Chiesa la libertà consiste nel rimanersi in casa propria senza censure, senza darvi alcun
conto di sè». E in fatto nel 1867 si oppose allo scioglier la Chiesa dalle servilità del
<i>placet</i>, dell'<i>exequatur</i> ecc., e volle mantenere le barriere regie fra il popolo e i ministri
del suo culto.
</p>

<p>
<a id="note591" href="#tag591">591.</a> <i>Studj filosofici e religiosi sul sentimento.</i>
</p>

<p>
<a id="note592" href="#tag592">592.</a> <i>La filosofia delle scuole italiane.</i>
</p>

<p>
<a id="note593" href="#tag593">593.</a> <i>Lætatus sum in his quæ dicta sunt mihi, in domo Domini ibimus.</i> Ps.
</p>

<p>
<a id="note594" href="#tag594">594.</a> <i>La religione del secolo XIX</i>, 1853.
</p>

<p>
<a id="note595" href="#tag595">595.</a> <i>Il Saggiatore</i> del 24 novembre 1865, e <i>Studj filosofici e religiosi</i>.
</p>

<p>
Nella sua <i>Religione del secolo XIX</i>, vol. <span class="scp">II</span>, p. 266, così giudica i preti che s'intitolano
liberali: «La bontà del prete in che consiste? Nell'ossequio e nell'adempimento
delle leggi della sua Chiesa e nello zelo ardente e costante che mette, conforme al
proprio grado, a propagare la sua fede, inculcare i suoi precetti, mantenere i suoi diritti,
il suo culto, la sua gerarchia, la sua disciplina.... Un sacerdote non può essere
liberale se non a patto di essere un cattivo prete... Uno strano abuso di parole commettono
i patrioti a chiamare preti buoni i ribelli alla Chiesa, e preti cattivi i fedeli alla
loro professione. Il linguaggio di quasi tutta la stampa liberale pecca di una simile immoralità.
Contro di chi sono rivolte le sue quotidiane invettive? Contro quei vescovi,
parrochi, preti e frati, che, consapevoli del giuramento prestato alla Chiesa nella loro
ordinazione, spendono la vita ad osservare e far osservare in tutto il suo vigore quella
legge ch'essi tengono dettata dalla bocca stessa di Dio. Ed all'opposto a chi sono profusi
i loro elogi cotidianamente? A quegli altri ecclesiastici, che, fastiditi del loro stato
e degli obblighi con esso contratti, rinnegano con le parole e con le azioni il loro abito,
disdegnano il loro ministero, e si ribellano dai loro superiori. Non vi ha qui un giudizio
sommamente ingiusto? Come ecclesiastici non sono anzi i primi che meriterebbero
lode e biasimo i secondi? Il clero è una milizia che ha necessariamente la sua disciplina
particolare: chiunque fa parte di quella, si assoggetta volontariamente a questa.
Rimaner sotto le bandiere e calpestare i regolamenti è un procedere che, chi rispetta,
non dico la legge morale ma il senso comune, non approverà giammai per riguardo a
nessun corpo regolare. Quando poi, non pago dello scandalo e del disordine della sua
insubordinazione, un soldato se l'intenda col nemico e parteggi per lui, in tutte le
lingue del mondo il fatto suo si chiama un <i>tradimento</i>. E nella milizia ecclesiastica
non deve forse valere lo stesso principio e lo stesso criterio? Ma i panegiristi dei preti
liberali e i vituperatori dei preti reazionarj rovesciano di pianta e l'uno e l'altro, imputando
agli uni l'indisciplina a merito e il tradimento a gloria, ed agli altri la subordinazione
a colpa e la fedeltà a delitto...».
</p>

<p>
<a id="note596" href="#tag596">596.</a> <i>Evolution des fonctions cérébrales</i>, p. 44. Aprendo come rettore l'Università
di Vienna quest'anno, il più celebro medico di colà, il signor Hyrtl proferiva un discorso
che ebbe gran diffusione in tutta la Germania, come avviene di ciò ch'è appropriato al
tempo, o manifesta sentimenti, che vivono nella maggior parte, ma che non osano palesarsi
per paura di quei venti o trenta gridatori, i quali da sè s'intitolano opinion pubblica.
Tolse egli dunque a combattere la predicata scuola dei filosofi e fisiologi che non
riconoscono nulla in fuor della materia, che non ricevono se non ciò ch'è dato dai
sensi, che nell'uomo non vedono se non una scimmia alquanto migliorata. La presente
condizione della scienza, egli asserisce, non dà verun fondamento a tali teoriche; non
le giustifica quanto or si sa della struttura del cervello, delle fibre nervose, de' gangli.
«L'ente supremo che in luminosi caratteri scrisse da per tutto la sua volontà, avrebbe
egli potuto deporre ne' nostri cuori questo anelito all'infinito, se non dovesse mai
venir soddisfatto? La scienza qui cessa dalle sue investigazioni, e l'indagatore più ardito
rimane assiderato; riprende i suoi diritti la fede; quella fede che la scienza non
può nè repudiare nè provare, ma può dimostrare che il contrario non ha verun fondamento
nella natura delle cose. Ove questo lume divino si estingua in noi, il suicidio
dell'anima nostra non lascia più di quest'orgoglioso signore del mondo se non un po' di
concime saturo di azoto pel campo ove la sua spoglia sarà sotterrata... Ma tutto ci
pruova che un pensiero ultimo, un pensiero astratto sorvola ai sensi; e questo pensiero
conduce all'idea di Dio e all'anima divina che ne emana. La verità, la necessità sua
stanno nella lunga catena di conclusioni, in cui il materialista ravvolge i suoi principj.
Nè l'osservazione, nè l'esperienza ci insegnarono, sopra la natura delle cose, nulla di
più di quel che sapesse l'antichità; e quel metodo esatto delle scienze naturali, che giustamente
si loda, non portò il minimo appoggio alla tesi materialista; essa rimane nè
più nè meno di quel che era, un'opinione fondata su principj arbitrarj, e non una <i>conoscenza
derivata da principj certi</i>, come il grande oratore romano definiva la scienza.
Le deduzioni sue non posano sulla chiarezza e sulla forza inespugnabile delle argomentazioni,
bensì sull'audacia di coloro che la propagano, e sulla pendenza universale
dell'età nostra che favorisce quella propaganda. Il materialismo non riportò mai una
vittoria durevole; non la riporterà neppure nel secol nostro».
</p>

<p>
<a id="note597" href="#tag597">597.</a> «Il disdegno è delicata e religiosa voluttà... è una elevazione d'anima che s'ottiene
mediante l'abito del disprezzo». <span class="smcap">Renan</span>, <i>Essais</i>, p. 188.
</p>

<p>
<a id="note598" href="#tag598">598.</a> «La storia non conta ancor quarant'anni di vita». <span class="smcap">Renan</span>, <i>Essais</i>, p. 106.
</p>

<p>
<a id="note599" href="#tag599">599.</a> Narvay, francamente ateo, accusa Renan di cappuccineria. Tanto avea ragione
quel che dicea che si è sempre gesuiti per qualcuno.
</p>

<p>
<a id="note600" href="#tag600">600.</a> Qui sopra a <span class="smcap">PAG</span>. 394. Io autore ebbi altre volte a pubblicare come non appartenessi
mai a queste società, ma avessi occasione di conoscerle; un giorno forse si vedrà in ciò la
spiegazione di fatti, che neppur la universale disattenzione odierna potè trascurare. Maneggiandosi
caldamente nel 1833 una sollevazione della Lombardia, e quei cospiratori,
meglio avvisati che non altri di poi, pensando predisporre un organamento da surrogare
a quel che distruggevasi, ne vollero consigli dall'illustre giureconsulto Romagnosi. Egli,
che già aveva subito un processo e carcere nel 1821, temette di vedervisi esposto in
quella sua tarda età, e dichiarò non avrebbe trattato colla società se non per mezzo
del Cantù. Questi dunque dovette esser informato di quel solo che importava all'ordinamento;
poi quando i cospiratori si volsero in fuga, lasciarono a lui la scarsissima
cassa: gli imprigionati non tacquero, e ne venne al Cantù processo e prigionia.
</p>

<p>
<a id="note601" href="#tag601">601.</a> <i>Iniziativa rivoluzionaria de' popoli.</i>
</p>

<p>
<a id="note602" href="#tag602">602.</a> <i>Proclama agli Italiani</i>, 1853.
</p>

<p>
<a id="note603" href="#tag603">603.</a> <i>Prose politiche</i>, pag, 221.
</p>

<p>
<a id="note604" href="#tag604">604.</a> <i>Prefazione a uno scritto di Didier.</i>
</p>

<p>
<a id="note605" href="#tag605">605.</a> <i>Prose politiche</i>, pag. 32.
</p>

<p>
<a id="note606" href="#tag606">606.</a> <i>Prose politiche</i>, pag. 39.
</p>

<p>
<a id="note607" href="#tag607">607.</a> <i>Italia del popolo</i>, 1849.
</p>

<p>
<a id="note608" href="#tag608">608.</a> <i>Manifesto del comitato nazionale.</i> Londra 1851.
</p>

<p>
<a id="note609" href="#tag609">609.</a> <i>Prose politiche</i>, pag. 43.
</p>

<p>
<a id="note610" href="#tag610">610.</a> Che i Framassoni a Roma nelle loro adunanze celebrassero una messa s'un altare
illuminato da sei candele nere, e dove ciascun membro dovea portare una particola
consacrata, e quivi depostele in una pisside, erano colpite dai pugnali de' fratelli,
potè credersi una delle baje consuete contro chi vuolsi infamare: ma pur testè fu asserito
che altrettanto pratichino alcune loggie di Parigi, di Lione, di Aix, d'Avignone, di
Châlons, di Marsiglia. Vedi monsignor di <span class="smcap">Segur</span>, <i>I Framassoni, cosa sono, e cosa
fanno, cosa vogliono essere</i>. Parigi 1867.
</p>

<p>
<a id="note611" href="#tag611">611.</a> Un giornale che deve intendersene, <i>le Temps</i>, nell'agosto 1866 scriveva:
<i>Quelqu'un qui voit de haut, me disait: En Italie, le vieux lévier maçonnique mène
plus de choses qu'ailleurs. Il a fait et imposè des ministres; il en fera et en imposera
d'autres</i>. E Massimo d'Azeglio scriveva al signor Rendu: «In Italia tutte le posizioni
sono prese sotto l'influenza delle sètte».
</p>

<p>
<a id="note612" href="#tag612">612.</a> Proudhon, che è il rivoluzionario più ardito dell'età nostra, il più accannito demolitore
della Chiesa cattolica, la crede tutt'altro che vicina a perire. «Le minacce di
scisma e di protestantismo, che di tempo in tempo si fanno contro il papato, sono sogni
stravaganti che dimostrano solo il disordine degli spiriti. Lo scisma, ove pure si volesse
attuare sul serio, vale a dire ove avesse per reale movente il sentimento religioso, l'idea
cristiana, sarebbe il trionfo del papato, mostrando com'è salda ancora la pietra, su
cui è stata edificata la Chiesa. Il protestantismo poi è morto; e oggi sol Tedeschi paraboloni
osano ancora dirsi cristiani mentre negano l'autorità della Chiesa e la divinità
di Gesù Cristo. Si va strombazzando che coloro i quali riveriscono il papa nello spirituale,
voglionsi considerare quali ipocriti; che l'idea che rappresenta il papa è cosa
vecchia, e da sacrificare col resto. A maraviglia; ma è giocoforza che a sì fatta idea ne
venga surrogata un'altra; e per tale scopo si richiede altro che la <i>professione di fede
del Vicario Savojardo</i>. Quale compenso hanno dato i trentatrè anni di guerra contro
i Gesuiti? Quale vantaggio si può attendere oggi dagli attacchi avventati ed insignificanti
della stampa libera contro il papato? Nessuno; il cattolicismo, per confessione
degli avversarj stessi del papato, starà sempre come l'unico rifugio della morale,
il faro unico delle coscienze. Per l'immensa maggioranza de' fedeli la religione è ancora
il propugnacolo delle coscienze, il fondamento della morale... Quando io affermo,
che qualora il deismo e il dottrinarismo, arrivassero a scuotere la santa sede, non
farebbero altro che dare maggior vigore alla Chiesa o al cattolicismo, non ragiono come
partigiano del papato, sì bene come <i>libero pensatore</i>. In queste materie innanzi tratto
voglionsi considerare i fatti. Ora i fatti dimostrano che la religione ha profonde e vaste
radici nell'anime de' popoli: che dove, sotto un'influenza qualunque, essa viene
a rallentarsi, sottentrano le superstizioni e le sètte mistiche d'ogni forma; che la
trasformazione di questo stato religioso delle anime in uno stato puramente giuridico,
morale, estetico e filosofico, che dia piena soddisfazione alle coscienze e alle aspirazioni
dell'ideale, non è compiuta in nessun luogo; che in tal guisa i popoli sono costretti di
vivere in presenza di religioni autorizzate come in mezzo a sètte indipendenti antagoniste;
che in questo stato di cose, ogni attacco alle religioni e specialmente alla
cattolica, avrebbe il carattere di persecuzione: che in fine, sebbene si giugnesse a
spodestare il papato, non si potrà mai distruggerlo; anzi, più si moltiplicheranno gli
attacchi, più trionferà. Tali fatti sono spiacenti al razionalismo, anche irritanti, ma
pure sono incontrastabili, ned è possibile attenuarli. No, una religione, una Chiesa,
un sacerdozio non si può distruggere con persecuzioni e con diatribe. Nel 1793 noi
ci provammo ad abolire il cattolicismo colla persecuzione e colla ghigliottina. Il turbine
rivoluzionario, che volea purgare il clero, non riuscì che a dare alla Chiesa maggior
forza, nè mai si vide tanto fiorente quanto sotto il consolato. Trent'anni prima, Voltaire
aveva intrapreso di renderla <i>infame</i>: ma Voltaire istesso e la sua scuola furon
dichiarati <i>libertini</i>. Atteso il costoro libertinaggio, la Chiesa afferrò lo stendardo della
morale, e da quell'ora niuno potè ritorglierlo. Nel 1848 tutti le rendevano omaggio
e le stendevano la mano». <i>L'unité et la fédération en Italie.</i>
</p>

<p>
<a id="note613" href="#tag613">613.</a> <i>Auteur, œuvre et action en même temps, le G. A. D. U. englobe tout: rien
n'a été, rien n'est, rien ne peut étre déhors de lui... Ce tout qui nous renferme, et que
nous appellons la nature, l'univers, c'est l'infini: l'être infini complexe et un, que
l'ordre maçonnique, adaptant son langage à la fiction simbolique, vénère sous le nom
de G. A. D. U.</i> — <span class="smcap">Frapolli</span>, <i>La framaçonnerie reformée</i>, Turin 1864. Oltre i già citati
a pag. 418, vedasi <i>Storia e dottrina della framassoneria scritte da un framassone
che non lo è più</i>, Vienna 1862, 3ª edizione italiana. Reghellini di Schio, oltre un <i>Esame
del mosaismo e del cristianesimo</i>, ha la <i>Maçonnerie considerée comme resultat des
religions egyptienne, juive et chrétienne</i>; e <i>L'esprit du dogme de la Franche maçonnerie,
recherches sur son origine et celle de ses differents rites, compris celui du carbonarisme</i>,
1836 e 39. <span class="smcap">Gyr</span>, <i>La maçonnerie en elle même</i>. Liegi 1859. Il sacerdote
Luigi Parascandalo pubblica ora a Napoli <i>La framassoneria figlia ed erede dell'antico
manicheismo</i>. Ciò darebbe nuova ragione a noi di ragionarne fra le eresie.
</p>

<p>
In alcune storie moderne della framassoneria trovo data molta importanza a Lelio
Soccino, come se nel 1546 a Vicenza avesse formato una cospirazione contro il cattolicismo
coll'Ochino. La società fu dispersa per le persecuzioni, e si venne al nucleo degli
Illuminati. L'Ochino vi giovò assai, talchè l'illuminismo sarebbe nato in Italia.
</p>

<p>
<a id="note614" href="#tag614">614.</a> <span class="smcap">De Castro</span>, <i>Il mondo secreto</i>. Son tutte frasi della breve prefazione (pag. 31,
33, 42, 24), ov'egli abilmente condensò le teoriche di molti lavori in proposito. Cristo
per lui non è che un programma massonico, adottato dalla massoneria italiana, e dalla
madre loggia Dante Alighieri.
</p>

<p>
<a id="note615" href="#tag615">615.</a> <i>Annali dello Spiritismo in Italia</i>, pag. 471, e vedi <span class="smcap">Galeotti</span>, <i>La fede cattolica
e lo spiritismo: L'odierno spiritismo smascherato</i>.
</p>

<p>
<a id="note616" href="#tag616">616.</a> Vedi il giornale <i>La Salute</i>, 30 luglio 1867.
</p>

<p>
<a id="note617" href="#tag617">617.</a> <i>Annali 1864</i>, pag. 308.
</p>

<p>
<a id="note618" href="#tag618">618.</a> Spesso le gazzette annunziano le acclamazioni fattegli come a vero Messia, a
Cristo, a Dio. Si stampò una <i>Dottrina Garibaldina, catechismo da farsi ai giovinetti
dai 15 ai 25 anni</i>, che parodia il nostro.
</p>

<p>
«Fatevi il segno della croce. — In nome del padre della patria, del figlio del popolo,
dello spirito di libertà, così sia.
</p>

<p>
«Chi vi ha creato soldato? — Garibaldi.
</p>

<p>
«A qual fine? — Per onorar l'Italia, amarla e servirla.
</p>

<p>
«Come compensa Garibaldi quei che amano e servono l'Italia? — Colla vittoria».
</p>

<p>
Fin qui non è che scherzo: dopo comincia l'empietà sulle tre persone che sono in
Garibaldi, sulla seconda che si fece uomo per salvar l'Italia ecc. Poi vengono i comandamenti:
Non ammazzare se non quei che s'armano contro l'Italia: Non fornicare
che a detrimento dei nemici d'Italia: Non rubare che l'obolo di san Pietro ecc.».
</p>

<p>
<a id="note619" href="#tag619">619.</a> Più volte un giornale de' più devoti alla nostra rivoluzione, quello dei <i>Débats</i>,
dovè dire: <i>Que penser d'une ville, où un journal ose imprimer de pareilles lignes?</i>
</p>

<p>
<a id="note620" href="#tag620">620.</a> Tra le persecuzioni fanciullesche è questa. Accorreasi, nel giugno 1867, da ogni
parte del mondo a Roma, a celebrare il <span class="scp">XVIII</span> centenario del martirio di san Pietro. Tutta
Italia era invasa dal cholera: Roma quasi immune. Un deputato denunziò in parlamento
la sanità pubblica esser minacciata da questo concorso a Roma: e si stabilì che
quei che ne tornavano venissero sottoposti a suffumigi e disinfettazioni. Si faceano
quasi solo a preti: e un sindaco del Veneto tenne in quarantena il vescovo reduce.
Aggiungete l'asserir continuamente che il papa è moribondo: che arresta e condanna
ecc. Ire che si manifestano con tali mezzi, come qualificarle?
</p>

<p>
<a id="note621" href="#tag621">621.</a> Il ministro del culto nel 1861 disse che «il tempio del Signore fu convertito in
conventicola di macchinamenti contro l'ordine pubblico». Scoppiata la rivoluzione di
Palermo del 1866, fu imputato di essa l'arcivescovo, pio ottagenario, e non si pubblicò
nella gazzetta ufficiale la sua nobilissima protesta. Di quel fatto si preso occasione
per disperdere tutte le corporazioni religiose di Sicilia, e proibire che si porti
l'abito monastico. Così avendo l'incendio distrutto preziosi capi d'arte in San Giovanni
e Paolo a Venezia, dell'accidente s'accusarono i Protestanti, che hanno una cappella
attigua; mentre d'altra parte se ne imputava la negligenza de' Cattolici, e si propose
di levar tutti i quadri dalle chiese per unirli in una galleria.
</p>

<p>
<a id="note622" href="#tag622">622.</a> È un fatto abbastanza notevole che, nel 1867, bucinandosi che la famosa casa
Rothschild faceva un grosso prestito al regno d'Italia, ipotecandolo sui beni ecclesiastici
che allora appunto si confiscavano, l'altro ebreo e rinomatissimo banchiere Mirés
scrisse una lettera pubblica per dissuaderne il barone, capo di quella casa. Oltre accennare
ai modi generosi con cui i papi hanno sempre trattato gli Ebrei, proteggendoli
nel medioevo quando erano dapertutto respinti e perseguitati, poi aprendo con Pio IX
le porte del ghetto in Roma, mostrava come, col metter la mano sui beni ecclesiastici
senza consenso del pontefice, attirerebbe alla sua nazione l'odio di tutti i Cattolici,
e ridesterebbe così quelle antipatie, che hanno causato sì lunghe molestie alla nazione
ebrea.
</p>

<p>
Di rimpatto in quell'occasione avendo un deputato riflesso che, come rapivansi alla
congregazione cattolica le sue proprietà, avesse a farsi lo stesso colle israelitiche e le
valdesi, parve indegno l'accomunare ad altri un'intolleranza, che si dee gravar solo sulla
religione di tutta la nazione. Perocchè nel tempo stesso domandavasi che «le concessioni
fatte alla Chiesa cattolica si estendessero contemporaneamente non solo a tutti i
culti e a tutte le credenze, ma a tutti i privati cittadini» (<i>Atti</i>, pag. 1287). Anche il
protestante Guizot vedeva che «la libertà religiosa è in Italia nel più grande scompiglio;
poichè, mentre è accordata al protestantesimo, è negata ai Cattolici. Il nuovo
Governo d'Italia violentemente attacca la libertà della Chiesa cattolica non solo ne' suoi
rapporti con lo Stato, ma anche nel suo organismo proprio e interno: le nuove sètte
divengono libere, e la libertà della Chiesa vi è conculcata». <i>L'Eglise et la société chrétienne</i>,
ch. 18.
</p>

<p>
<a id="note623" href="#tag623">623.</a> «Il vero Dio è molto diverso dal Dio teologico. È un Dio, il quale non fa dipendere
la salvezza delle anime umane dall'affermazione di certi dogmi, ma dal puro amore
della verità, congiunta alla pratica della giustizia e della beneficenza. È un Dio, del
quale non tanto importa accertare l'esistenza, quanto avere un giusto concetto della
sua natura, conciossiachè egli si compiaccia tanto in chi afferma, quanto in chi nega la
sua esistenza, quando l'uno e l'altro sia convinto di rendere con ciò omaggio alla verità».
Lettera al padre Passaglia, nel <i>Mediatore</i> 31 gennajo 1863.
</p>

<p>
<a id="note624" href="#tag624">624.</a> A Parigi un tal Leballeur-Villiers, leggendo un cartello dove il Berezowski, che
tentò uccidere il czar nel 1867, era qualificato d'assassino, disse: «No, è piuttosto un
giustiziere». Tanto bastò perchè il tribunale lo condannasse.
</p>

<p>
<a id="note625" href="#tag625">625.</a> <i>Le monde, sans revenir à la crédulité, et tout en persistant dans sa voie de
philosophie positive, retrouvera-t-il la joie, l'ardeur, l'espérance, les longues pensées?</i>
<span class="smcap">Renan</span>.
</p>

<p>
<a id="note626" href="#tag626">626.</a> In tal senso il tentativo più insigne fu l'<i>Eirenicon</i> del Pusey; bell'anima che
fra gli Anglicani ridestò il sentimento religioso, rinnovò i riti del battesimo, conseguì
che anche l'Inghilterra tollerasse i frati (e primi ad assumervi l'abito furono
i Rosminiani); dissipò molte prevenzioni contro la Chiesa cattolica, e v'incamminò
molti eletti spiriti, sebben egli non siavi per anco arrivato: onde Pio IX paragona
quella scuola alle campane, che chiamano gli altri alla chiesa, esse non v'entrano.
Pusey vorrebbe considerar la Chiesa greca, la latina, l'anglicana come tre rami
d'uno stesso tronco, tre figlie d'una stessa madre, separate per dissensi non fondamentali,
e che per iscambievole vantaggio dovrebbero riunirsi. È memorabile la risposta
che vi fece il cardinal Patrizj nel 1865, di cui parlammo nel vol. I pag. 426. Vedi pure
qui sopra, a pag. 448 e 489.
</p>

<p>
Fra i molti libri intorno all'<i>Eirenicon</i> è a raccomandare <i>La pace nella verità</i> del
Harper.
</p>

<p>
Il 25 novembre 1865 fu tenuto un sinodo degli Unionisti inglesi con rappresentanti
della Chiesa russa, per divisare come togliere lo scisma colla Chiesa romana. Gli
Unionisti vorrebbero si mettesse da banda il dogma, e tutti si accordassero nella
preghiera. Ma vi si risponde con sant'Agostino, <i>Lex orandi, lex credendi</i>: poter noi pregare
<i>pei</i>, non <i>coi</i> fratelli separati; e l'unità non poter essere generata che dalla verità.
</p>

<p>
È qui luogo a citare l'opera d'un italiano, che compare adesso a Parigi col titolo
<i>La Primauté de Saint-Pierre prouvée par les titres que lui donne l'Église russe dans
la liturgie, par le</i> <span class="smcap">P. C. Tondini</span> <i>barnabite</i>. Egli mostra ne' libri liturgici, che la
Chiesa russa ricevette dalla bisantina, contenersi evidenti prove della supremazia di
san Pietro e de' suoi successori; e non solo supremazia d'onore, ma anche di giurisdizione,
e allega ben quarantasei passi, che crede potrebbero di molto aumentarsi.
</p>

<p>
<a id="note627" href="#tag627">627.</a> Nel 1860 la Società Piana a Lucerna tenne un'adunanza generale, a cui convennero
da cinquecento rappresentanti delle varie sezioni, e vi fu letta la risposta che
Pio IX faceva all'indirizzo che cencinquantamila Svizzeri gli aveano spedito per consolarlo
delle sue tribolazioni. I Bulgari venivano all'obbedienza, con migliaja di Greci
scismatici.
</p>

<p>
Testè, nel <i>Morning Herald</i> giornale protestante, leggevo: «Il romanismo s'introduce
sotto mille sembianze ne' nostri templi, ed è accettato benevolmente da gran parte
dell'aristocrazia inglese. I nobili dell'Westend e di Belgrav vanno a confessarsi, e vi
mandano i loro figliuoli. Questa perversione allaga la maggior parte della nostra città».
E Finch soggiungeva: «Davvero io temo non v'abbia fra l'aristocrazia una sola famiglia
esente dall'infezione del papismo».
</p>

<p>
Si sa quanto ivi proceda il ritualismo anche nella Chiesa legale, talchè si fanno
altari stabili e non più solo di legno, si ardono ceri e incensi, si pongono crocifissi ecc.
Di rimpatto in questi ultimi tempi la corte <i>des Arches</i> ebbe grandissima importanza per
la grave quistione portatavi nel 1851 contro Gotham, ministro della Chiesa officiale, che
sosteneva non esser necessario il battesimo: poi testè contro gli autori degli <i>Essays and
Reviews</i>, che negavano l'autenticità e divina ispirazione de' libri santi, quindi l'unità
della specie umana, la colpa originale, la redenzione, e perciò la personalità di Cristo e
dello Spirito Santo ecc. Wilson e Williams furono condannati sopra alcuni punti speciali,
ma sull'insieme furono rimandati. Appellaronsi al Consiglio Privato, e questo gli
assolse. Tanto quella Chiesa legale è radicalmente impossibilitata a respingere l'eresia.
</p>

<p>
<a id="note628" href="#tag628">628.</a> <span class="smcap">N. Bianchi</span>, <i>Storia Documentata ecc.</i>
</p>

<p>
<a id="note629" href="#tag629">629.</a> <i>Pascha Domini et fidelium.</i>
</p>

<p>
I. Pascha, quod transitum sonat, theologice est transitus Dei ad hominem lapsum, hominisque
lapsi ad Deum suum: unde vicissim reconjunctio fit post divisionem inter eos
allatam a peccato originali.
</p>

<p>
Hujusmodi antem reconjunctio unius ad alterum stat et exurgit de mysterio corporis
et sanguinis Jesu Christi, mediatoris inter Deum et hominem, qui propterea vinculum
est hujus reciprocæ reconjunctionis hinc-inde-et-in se.
</p>

<p>
Per ipsum enim, et cum ipso et in ipso Creator redit ad creaturam suam, et vicissim
creatura ad suum Creatorem; ac restauratur completurque hujusmodi regnum Dei,
quod destructum fuit ab origine mundi. Christus est regnum Dei, et vita æterna; per
ipsum enim regnat perpetuo Deus in hominem ob assumptam sibi humanitatem, ac perpetuo
vivit in homine. Ultro oblatus est in cruce sacrificatus Christus pro peccatis mundi,
ut iterum viveret vita æterna; abluit peccatores in sanguine suo, sibique eos adnectit
tamquam palmites ad vitem, quod fit per sacramentum baptismatis. Sed sicut palmes diu
nequit vivere in vite, neque crescere, nisi ipsa vites eidem tribuat de semetipsa in ejus
alimoniam, et palmes sedulo accipiat, ita homo Christo insitus nequit diu vivere Christo,
nisi Christus eidem se tradat in alimoniam, et christianus sedulo accipiat et manducet.
</p>

<p>
Quare Christus fecit ad hoc semetipsum panem ac potum, porrigitque carissimis
germinibus, ut edant et inebrientur et crescant in regnum Dei, et vitæ æternæ fructus
faciant uberrimos. Ita sane fuit Pascha Domini et fidelium, et hoc stat in mysterio corporis
et sanguinis salutaris Dei.
</p>

<p>
II. Verumtamen Pascha, seu transitus Dei ad regnum in hominem lapsum, et vicissim
hominis lapsi ad regnum in Deum, nondum impletum est. Necesse est enim ut ipsa natura
humana lapsa assumatur in Christum, Christo unificetur, ac sic regnet in Deum, et
Deus in eam. Tunc tantum plene restitutum erit regnum hoc, plenumque fiet Pascha inter
Deum et hominem lapsum. Hæc est beata spes quam expectamus, et unde solummodo
consummabitur homo in Deum.
</p>

<p>
Principio nonnisi caro hominis lapsi a verbo assumpta est in semetipsum, qui erat
vita æterna. Caro autem hominis lapsi non est humana natura lapsa; et hæc uti talis
nondum regnat in Deo. Modo humana lapsa natura non participat et communicat Deo,
nisi prout communicat et participat Christo, mediatori inter Deum et homines; participat
autem et communicat Christo, prout Christus participat et communicat cum homine lapso.
Sed cum non assumpserit Verbum in semetipsum humanam naturam lapsam, bene vero
carnem tantum hominis lapsi, patet quod Christus non participat et communicat humanæ
lapsæ naturæ, nisi solummodo in ejus similitudine quatenus lapsa est. Licet enim Christus
sit verus et realis homo, nullimode tamen de lapsis est, cum sit quidem in similitudinem
lapsi hominis factus, sed absque peccato.
</p>

<p>
Quæ cum ita sint, omnino liquet huc usque hominem lapsum non participare et
communicare Deo per Christum nisi per similitudinem, in quam lapsus est. Nondum
enim Christus in naturam propriam accepit lapsam naturam humanam ipsam. Quare
Pascha hoc Dei impletur in mysterio corporis et sanguinis Christi, quod est ipsum
Pascha ac regnum nostrum ac Dei: implebitur autem mysterium corporis et sanguinis
Christi cum implebitur ipse Christus: implebitur autem ipse Christus cum in ipso natura
humana lapsa recepta fuerit; recipietur autem in Christo humana lapsa natura,
cum electum de plebe a Patre ac de semine David Christus susceperit in semetipsum,
et quocum unum fiet consummatum.
</p>

<p>
III. Pascha hoc in corpore et sanguine Christi, unde fiet tantopere desideratum a Deo
regnum et expectatum ab hominibus, inceptum per Verbi incarnationem progressive
pergit usque ad suum complementum.
</p>

<p>
Hinc, posito opere primo tamquam fundamento, manducaturus Christus Pascha suum
cum discipulis suis, in ultima cœna, sic Lucæ 22 testatus est: «Dico vobis quia ex hoc
(puncto temporis) non manducabo illud (Pascha) donec impleatur regnum Dei». Immediate
enim ac statim a principio non potuit a Verbo in semetipsum suscipi lapsa
humana natura, quæ maculata erat, maledicta et sub servitute peccati. Oportuit ergo ut
a Verbo prius susciperetur humana caro simpliciter, et in ea homo factus pateretur, sicque
in sanguinis sui pretio hominem lapsum redimeret, ablueret a peccatis et sanctificaret,
ac, uno verbo, renovaret in ipso opus Dei. Quod cum perfectum sit, lapsa natura humana
ejus qui Christo vivit, susceptibilis facta est in Christi naturam; et cum ipse eam susceperit
implebitur Pascha et mysterium regni Dei, seu adveniet regnum Dei plenum.
</p>

<p>
Ex hisce sequitur quod hoc opus sit complementum Redemptionis a Redemptione
exurgens; fit enim in virtute pretii sanguinis Christi, per quem passum et crucifixum,
factus est homo lapsus denuo filius Dei, ac proinde susceptibilis in naturam ipsius Dei
primogeniti ut fiat unum cum ipso, sicque regnum Dei appareat. Ipse Christus est qui
meruit ut humana lapsa natura per semetipsum, cum semetipso, in semetipso uniretur
Deo in perpetuum, unum facta in natura cum Christo ipso. Quare opus hoc, quod credimus
et testamur perfectum esse his diebus, appellandum est Pascha de Paschate, redemptio
de redemptione, crux de cruce.
</p>

<p>
Pascha quidem de Paschate, quia per transitum primum in Christo Dei in hominem,
et hominis in Deum, quo posteriori Paschate hinc semper perfruuntur qui Christo
vivunt, ac illud perficiunt in semetipsis magis magisque quo sæpius ac dignius sacramento
corporis et sanguinis, ubi stat Pascha hoc, Christi impinguantur: tunc enim
fit et completur Christus in multis, ac multi in Christo.
</p>

<p>
Redemptio de redemptione; quia per redemptionem primam qua Christus redemit
hominem a servitute peccati, ac transtulit ad libertatem filiorum Dei, fit hæc secunda redemptio,
primæ complementum, unde homo lapsus, ac in sanguine Christi regeneratus, in
Christo modo assumitur de maledictione terræ ad regnum in Deum. Homo totus tunc est
in Deo per Christum, ac per eumdem gloria et honore coronatur, paulo minus ab angelis
imminutus accipit regnum Dei, in universa terra omnia subjiciens sub pedibus suis, dominans
in medio inimicorum suorum, confringens reges, et conquassans capita, judicans
in nationibus. Deus a dextris suis; propterea cum regnum acceperit in universa terra, de
torrente omnipotentiæ ejus in via hac bibet, et exaltabit caput. Ita sane per redemptionem
primam, qua homo lapsus in sanguine Christi ereptus est a servitute peccati ad libertatem
filiorum Dei, a statu maledictionis ad illum benedictionis, dignus factus fuit qui etiam
eriperetur ab exterioribus peccati et maledictionis consequentiis, quæ miseriæ sunt
scilicet vitæ hujusmodi labores, dolores, humilatio humanæ dignitatis, mors etc. Quæ
cum omnia in Christo victa sint dum homo lapsus in Christi naturam recipitur, ea sic
vincit humana natura lapsa in Christo; accipitque in eo jura omnia restituta. Hæc est
altera redemptionis victoria, ab illa exurgens et complens regnum Dei expectatum, et in
terra revelandum in sua potestate, gloria et majestate. Revelabitur autem regnum hoc
sic completum in Christo, cum revelabitur Christus ipse completus in gloria sua, et lætabuntur
in rege suo et una cum eo regnum accipient in universa terra, a mari usque ad
mare et a termino usque ad terminum orbis terrarum, donec omnia renovaverit et subjecerit
sub pedibus suis, et evacuaverit omnem principatum et potestatem, et regnum
tandem plenum et perfectum eorum qui scripti sunt in libro vitæ attulerit ad Patrem,
reddita unicuique mercede sua.
</p>

<p>
Crux de cruce, quia, dum per hoc Pascha homo lapsus in Christum et vicissim transit,
homo iste consequenter subit ipsam crucifixionem Christi in natura sua. Christi
sacrificium in cruce consummatum manet naturaliter semper in hoc mundo, nec præterit;
oportet enim illud continuo offerri Deo pro peccatis actualibus post baptismum commissis;
ergo manet hic quotidie Christus crucifixus. Crucis hoc sacrificium non deficiet,
nisi cum advenerit ævum sanctum, quando erit deleta iniquitas, et finem acceperit peccatum
in populo Dei, et cum Christus etiam manebit in hunc mundum solummodo in
gloria, in majestate sua, penitus devicta morte. Subiens iste ergo homo Christum in hac
vita, ut fiat unum ac idem naturaliter cum eo, necessario subit crucifixum; in illo crucifigitur
crucifixione ejus, seu ipsam crucifixionem ejus portat vere et naturaliter. Insuper
fit ille qui positus est hic in signum, cui contradicetur: sicque denuo apparet contradictionis
signum cui tenebrarum filii necessario contradicunt, et contra illud fremunt.
Hinc reapse crux de cruce, unde renovabitur ac perficietur Jerusalem; cum vero hoc
Paschatis mysterium revelabitur, videbitur Christus crucifixus se se offerens in sanguine
suo citra mortem, cum sit ipse Christus mortuus resurrectus.
</p>

<p>
IV. Hisce de paschate lapsi hominis in Christum persolutis, modo nobis est inquirendum
quomodo hoc mysterium fieri possit quin Christus immutetur, aut homo assumptus
destituatur nullomodo. Quare hoc dicimus factum esse per consecrationem, et eodem ferme
modo, quo sub speciebus panis et vini constituitur Christus in Missæ sacrificio, licet
cum aliqua differentia. Quemadmodum enim, dum verba consecrationis proferuntur, panis
et vinum, ut ita dicam, moriuntur et sub illorum speciebus Christus statuitur; ita etiam,
proferente Deo eadem verba in homine, ille homo moritur, et ejus loco divina victima
statuitur sub ejusdem figura. Non moritur ille homo uti homo, sed moritur uti homo
ille, seu cessat esse homo ille qui erat, et reapse amplius non est ille homo qui erat, sed
est homo Deus Christus. Caro, sanguis et anima ejus conversa sunt in carnem, sanguinem
et animam Christi. In sacramento Eucharistiæ facta est destructio panis et vini
substantiæ quæ pertransiit; in hoc autem nulla facta est detractio hominis; sed tantum
immutata est per Dei omnipotentiam; adeo ut quæ fuit substantia simplicis hominis ea
hominis-Dei facta sit. Nulla ergo hic fit detractio hominis substantiæ, sed natura ejus
sic conversa et immutata in Christum adest, et adest meliori modo quam antea, seu eo
melius existit quo meliorem eum fecit immutatio. Fecit igitur illum Deus corpus, sanguinem
et animam Christi sui in terra viventium; et si ita fecit eum, ita est absque ulla
contradictione, et est Jesus Mariæ filius, qui de ea natus est, passus est, atque mortuus
resurrectus.
</p>

<p>
Sed dices: Si in hoc mysterio substantia hominis non destruitur assumpti, tunc esset
in Christo duplex anima, et in ipso immixta essent caro et sanguis, quæ de virgine nata
non sunt. Hinc immutaretur Christus, quod est absurdum. Anima hominis producta et
inspirata fuit ab anima Verbi initio, quod autem e substantia Verbi emissum est non
potest denuo ab illo absorbi?... Et hoc est quod evenit quoad animam hominis illius:
absorpta est, et non destructa, et subsistit subsistentia Verbi, facta Verbum ipsum. Caro
autem et sanguis Christi in ultima ejus ætate num ea fuere precise identice ipsa quæ
de Virgine nata sunt? Non sane: quia in tempore substituta fuere ab alia carne et sanguine,
quod per cibum efformatum fuit. Nihil ergo efficit quod caro et sanguis alius
accedat ad Christum, dummodo substantialiter et in natura ei uniatur. Nam tunc illud
carnis et sanguinis, in ejus naturam transactum, est reapse caro et sanguis Christi qui
de Virgine natus est.
</p>

<p>
Assumpsit ergo Christus sibi naturam hominis illius, illamque sibi adjunxit perpetuo
in naturam: et <i>ille homo</i> non est amplius <i>homo ille</i>, sed est homo-Deus Christus Jesus.
Deo Gratias.
</p>

<p class="center pad1">
APPENDIX.
</p>

<p class="indr">
Et post hebdomadas sexaginta duas occidetur Christus.<br />
                              <span style="margin-right: 2em"><span class="smcap">Daniel</span>. cap. 9.</span>
</p>

<p>
Christus veluti hostia pro peccatis quotidianis populi sui in terra singulis diebus
offerenda manens sub eucharisticis speciebus, si nullum esset omnino aliquando peccatum
in populo suo, nihil omnino tormentorum ipse passionis suæ sentiret, quibus patiendis
in hoc statu victimæ semper subjectus est, eorum renovata causa, idest peccato. Palmites
huic divinæ viti insiti per baptisma, ac propterea unum cum ea facti, ejus crucifixionem
suscitant quotidie quoties per peccatum moriuntur in ipsa. Hæc mortis plaga
in membris Christi Christum dilaniat, rursum adapertis vulneribus crucifixionis ejus,
iterum idcirco crucifigentes sibimetipsis filium Dei. Et nisi victima hæc ea simul esset
quæ et resurrexit, adeo ut, resumpta perpetuo anima sua post mortem, impossibile sit
quod eam denuo deponat, plusquam sane millies in die iterum pateretur Christus, quo
cœpit peccatum renasci, ac inundare in populo sanctificato. Sustinet tamen agones omnes,
et omnia tormenta mortis, licet non possit anima ejus a corpore separari, quod
propterea imo est mors continuata absque termino, quæque toties multiplicatur, quoties
a singulis membris post susceptum baptisma, et rursum post acceptam pœnitentiam
semper peccata multiplicantur.
</p>

<p>
Quare in sacramento corporis et sanguinis Christi, ubi positum redemptionis opus
continuatur, mortem Domini annuntiamus donec veniat; donec scilicet veniat et in hunc
mundum ea gloria corporis sui, qua gaudet in cælis ad dexteram Patris. Tunc enim
necessario deficiet hæc hostia et sacrificium, cum appareat in passibilitate sua. Hisce
præmissis tamquam fundamento, demonstramus quomodo Christus in hominem lapsum
transitus per Pascha, de quo sumus locuti, iterum et directe ab hominibus crucifigatur
revera prout de eo prædictum est.
</p>

<p>
Aggredientes igitur demonstrationem hanc, dicimus per hoc Pascha Christi in naturam
hominis lapsi, in comperto est quod Christus novam subierit incarnationem, ac
propterea humanitate informatus sit, quæ crucifixionem ejus passa non est; et, cum ea
humanitas sit ipse Christus, patet quod ille per Pascha hoc refectus, restauratus, ac
quodam modo renatus evaserit. Sic mulier circumdedit virum (de quo mysterio docebit
vos Spiritus, quia modo non potestis portare) sic terra germinavit salvatorem, et ipse
tamquam virgultus ascendet coram Deo de terra sitienti. Attamen certum est quod nihilominus
resideat in intimo, ut ita dicam, Christi virus crucifixionis ejus, idcirco supressum
et curatum quod ibidem veluti sepultum ac suffocatum, reviviscere nequit, nec inde
irrumpere in humanitatem ejus ad eam dilaniandam atque ad eam crucifigendam. Ad
hoc enim necessarium est ut virus illud ab hominibus directe suscitetur in personam
Christi apparentis, quemadmodum a principio crucifixionem ipsam in eum intulerunt,
directione saltem operis, si non intentionis. Directe autem ab hominibus, directione
saltem operis, virus illud contra Christum excitatur, dum Christi personam sic in nova
carne apparentem negant, blasphemant, contumeliis afficiunt, opprobriis saturant, in
carcerem detrudunt, inter sceleratos eum reputantes.
</p>

<p>
Tunc enim saltem directe peccatur in Christi personam, cum prosternendo unius
peccati effectus ac gravatus apparet, dum excitat in ipsum crucifixionis virus sepultum
ac curatum, quod propterea crudeliter irrumpit in novam ejus humanitatem, in qua sic
denuo crucifigitur, et quidem crucifixione prima in toto suo effectu a populo suo. Nec
populus excusationem a crimine deicidii habere potest ne hac quidem vice secunda, cum
Pater sufficienter clarificaverit Filium suum, ut saltem deterrererentur a necessario
opere, et edocti ipsa Filii gratia sumptibus ostinationis, perfidiæ judaicæ antea scrupolose
viderent, consulerentque scripturas.
</p>

<p>
Ast nihil horum. Istum dicunt esse Christum? Ergo prosternamus eum, ergo crucifigatur.
En sane argumentum et hodierna die pontificum sacerdotum, qui propterea concitaverunt
plebem contra Christum Domini, ut Pilatus in eum conjiceret manus, et de eo
faceret juxta voluntatem eorum. Cum autem compleverit Christus et hoc secundum
sacrificium, per quod accipit regnum a Patre, revelabitur in hac sua crucifixione, et
videbunt quid fecerunt et in quem pupugerunt. Completum erit hoc alterum Christi
sacrificium de primo exurgens quum pervenerit hora ad hoc a Patre designata ut compleatur.
Sane lux magna, ad confusionem ac terrorem Pharisæorum, fulgebit super caput
ejus a Patre, et Angeli eripient eum de Cruce ac sepulchro suo.
</p>

<p>
Ex quibus videtur quomodo intelligenda sint verba Christi de Joanne apostolo tunc
quum dixit: «Sic eum volo manere donec veniam»; Joannes enim erat figura humanitatis
illius quæ in filium Mariæ Virginis evadenda erat, ac crucifigenda prout diximus.
</p>

<p>
Illa ergo humanitas crucifigenda erat reapse in Christo, sicque crucifixa hic remanere
debet pro peccatis quotidianis, dum ipse Christus veniat in gloria sua.
</p>

<p>
<a id="note630" href="#tag630">630.</a> Diceva: «L'art. 1 dello Statuto dispone: — La religione cattolica, apostolica e romana
è la sola religione dello Stato. Gli altri culti ora esistenti sono tollerati conformemente
alle leggi —.
</p>

<p>
«Questo articolo dice che la religione cattolica è la sola religione dello Stato, per
denotare essere volontà di tutta la nazione che nel regno non si professino, e non
siano riconosciute fuori di quella altre religioni, quand'anche avessero un'esistenza di
lunga durata, o fossero penetrate in altre società: e ciò perchè considero la religione
cattolica la sola vera, l'unico e solo elemento sociale, che imperando sui cuori colla
santità delle dottrine, con la dolcezza de' precetti, mantiene potentemente la moralità
nei cittadini.
</p>

<p>
«Si limita poi quell'articolo a dichiarare che tollera gli altri culti, non già perchè
voglia approvarli, o gli abbia in affezione, ma perchè vide esser forza di sopportare
quegli abusi, quelle credenze non ortodosse, abbracciate da una parte di popolo che
sarebbe stato, non che impolitico, crudele di privare della patria. Facendo bene attenzione
che non si estese la tolleranza a tutti i culti che esistono nel mondo, o possono
esservi introdotti; lo Statuto restrinse la tolleranza a quelli che ora, al presente, vale
a dire all'epoca di sua promulgazione, avevano un'esistenza riconosciuta, cioè erano
stati approvati dalle leggi e dai regolamenti in questi regj Stati. In una parola non havvi
che la religione cattolica e romana che goda in tutta la sua pienezza del diritto di città,
mentre gli altri culti sono considerati come stranieri, ammessi soltanto nell'esercizio
ed al godimento di determinati diritti, sotto speciali condizioni dalla legge imposte.
</p>

<p>
«Se è vero, che ciascun cittadino può quella religione accogliere, che più a lui piace,
egli non può in questi Stati professarla, a meno che non sia la cattolica romana, od
uno de' culti tollerati: ben inteso che io prendo le parole <i>professare una religione</i>,
nel significato di <i>confessare pubblicamente</i>, di <i>riconoscere palesemente</i> i principj di
essa; e come corollario riconosco che un cittadino, il quale abbracciasse una tutt'altra
religione, un tutt'altro culto, e non la professasse mai, sotto l'impero dello Statuto
non incorrerebbe in veruna sanzione penale».
</p>

<p>
<a id="note631" href="#tag631">631.</a> Il Marrone, <i>con aria e contegno da ispirato</i>, tenne al tribunale un lungo discorso;
fra il resto narrava il modo con cui succedono le conversioni. «Si sentivano i peccatori
improvvisamente ispirati a credere che don Grignaschi era Gesù Cristo in un modo
irresistibile. Ciò accadeva per lo più allorchè lo sentivano predicare, o quando udivano
la di lui messa, ed anche talvolta quando si trovavano alle loro case od anche in campagna.
Rimasti sull'istante grandemente commossi, e contriti de' loro peccati, andavano
subito a confessarsene con intensissimo dolore e con un diluvio di lagrime, assoggettandosi
a qualsiasi penitenza in espiazione della colpa, disposti a farne confessione
pubblica, come infatti accadde di alcuni peccatori; tanto era l'odio delle offese fatte a
Dio e l'amore della propria umiliazione. Nè queste erano conversioni di sole parole o di
pochi giorni. I più inveterati nel vizio abbandonarono sul momento le loro bestemmie, i
giuochi smodati, le oscenità, le pratiche scandalose ecc., e perseverarono mesi e mesi
nel bene incominciato, a fronte dei non credenti, che continuamente gli insultavano,
dei sacerdoti che lor negavano i sacramenti, dei vescovi che li tacciavano d'eretici e
scomunicati, in fine a fronte delle minaccie della prigionia.
</p>

<p>
«Ciò posto, io argomento: <i>Iddio non può concedere ad un falso profeta la podestà
di autenticare con veri miracoli la sua missione, non potendo Dio cooperare alla
seduzione e all'inganno. Ora Iddio ha concesso a don Grignaschi la potestà di autenticare
con veri miracoli la sua missione</i>, perchè è cosa pubblica che convertì innumerevoli
peccatori, e <i>istantaneamente</i>, dove sta il massimo dei miracoli; e li convertì per
<i>autenticare la missione di don Grignaschi</i>, col convertirli confermava altresì nella credenza,
che don Grignaschi era Gesù Cristo, poichè la conversione accresceva la loro convinzione,
e i più perfettamente convertiti erano anche i più fermi nel credere. <i>Dunque
don Grignaschi non è un falso profeta. Ma questi concede di essere Gesù Cristo quando
da alcuno viene sinceramente riconosciuto per tale. Dunque lo è veramente, perchè
altrimenti sarebbe un falso profeta.</i> Il che non può essere come abbiam detto, perchè
Dio avrebbe cooperato alla seduzione ed all'inganno».
</p>

<p>
<a id="note632" href="#tag632">632.</a> Requisitorie dell'ufficio fiscale generale, sentenza e atto d'accusa contro ecc.
</p>

<p>
Dibattimento nella causa criminale vertita davanti il magistrato d'appello di Casale
contro il sacerdote F. A. Grignaschi già parroco di Cimamulera e complici, adorno del
ritratto del sacerdote Grignaschi. Casale 1850; sono 288 pagine.
</p>

<p>
Oltre l'opuscolo <i>Crux de Cruce</i>, ci fu dalla cortesia di monsignor Bernardi procurato,
con altre curiosità, un manuscritto dove si spiegano le dottrine del Grignaschi.
Quel titolo deduceva egli dal motto delle profezie di Malachia, secondo le quali Pio IX
è appunto intitolato <i>Crux de Cruce</i>. E asserisce che dai primi tempi della Chiesa fino
al secolo X il mistero della doppia croce era conosciuto; la qual seconda croce, più
grande per esprimere una crocifissione più dolorosa, porta un sacerdote avente sul
petto il monogramma C. H. S., e dalla bocca gli escono le profezie, che gli angeli raccolgono,
ecc.
</p>

<p>
Nelle lettere che accompagnano l'opuscolo è detto che i sovvertimenti della Toscana
e della Romagna avverrebbero anche in Piemonte: che Pio IX non vedrebbe la
fine del 1849: che Roma cesserà d'essere la regina del Tebro; e la sede della cristianità
sarà in una città del Piemonte, e piemontese il suo capo: non vi saranno più sètte,
e la cristianità fiorirà come ne' primi tempi: l'Italia sarà una, prospererà, diverrà una
nuova Palestina, ma dopo gravissimi disastri, pei quali il mondo sarà decimato, non
rimanendo che gli eletti. Tutto ciò fu comunicato a Carlalberto.
</p>

<p>
<a id="note633" href="#tag633">633.</a> Da Vitale Albera milanese e dall'ingegnere Tentolini cremonese, avvolti con noi
ne' processi politici del 1834, noi avemmo larghe informazioni e caldissime esortazioni
per le dottrine adamitiche del Mickiewic, che come poeta noi eravamo stati i primi a far
conoscere in Italia. È notevole che il Mickiewic, in una <i>Storia popolare della Polonia</i>,
sostiene che «tutte le libertà politiche de' paesi Slavi del Nord derivano dalla Chiesa
d'Occidente».
</p>

<p>
<a id="note634" href="#tag634">634.</a>  Fra molti altri scritti vedasi <i>Dunski, sacerdote zelante e zelante servitore dell'opera
di Dio</i>. Torino 1857.
</p>

<p>
<a id="note635" href="#tag635">635.</a> Un'idea passata nella sfera dei fatti si sviluppa e ingrandisce, o scema e si corrompe,
a segno da cangiar perfino i proprj elementi. Il deismo non è corruzione, ma
svolgimento del calvinismo, come ben riflette Newmann nel <i>Saggio sulla evoluzione
della dottrina cristiana</i>. Gli Ebrei stettero aggavignati al passato, e si corruppero. Il cristianesimo
progredì. Caratteri dello sviluppo sono 1º la conservazione dell'idea primitiva:
2º la continuità de' principj: 3º la potenza d'assimilazione: 4º i presentimenti di futura
grandezza; 5º la deduzione logica, 6º la facoltà di conservarsi, 7º la durata.
</p>

<p>
Il cristianesimo è un fatto che si svolse in relazione diretta coll'idea che lo creò.
La Scrittura, come non ebbe la missione speciale di far nascere la grande idea, così non
la racchiude in sè; bensì è nello spirito del lettore. Ma gli è essa comunicata già perfetta
al primo presentarsi alla sua intelligenza, o svolgesi per gradi nel cuore e nell'intelligenza
di lui? Sarebbe assurdo sostenere che la lettera morta del vangelo racchiudesse
tutte le modificazioni possibili che questo potesse subire attraversando il mondo.
Il cristianesimo differisce dalle altre filosofie e religioni non per la sua specie, ma per
la sua origine; non per la natura sua, ma pel carattere fondamentale, che è l'esser vivificata
continuamente non dall'intelletto solo, ma dall'alito divino. Può dunque crescer
di sapienza e d'altezza come religione del genere umano, ma l'autorità che esercita e le
parole che pronunzia ne attestano l'origine miracolosa.
</p>

<p>
Come religione universale e perpetua, modificherà necessariamente i suoi rapporti
e il modo suo d'azione, giusta il mezzo sociale tra cui s'attua. I principj, mentre son
fermi, domandano sempre applicazioni nuove: queste sono sviluppi, e talvolta i falsi
sviluppi ne provocano di nuovi. Lutero, attenendosi alla Bibbia, ne traeva un nuovo
modo di spiegare la giustificazione. Il Concilio di Trento, confutandolo, dicea qualche
cosa nuova; nuova di deduzione e di forme, qual non erasi usata prima che occorresse
d'opporla alla falsa.
</p>

<p>
E Protestanti e Cattolici hanno un'autorità identica <i>a priori</i>, la Scrittura. Ma i Protestanti
rinfacciano a noi d'aggiungervi opinioni discutibili come verità fondamentali.
Pure la Scrittura non può essere base solida; non ha in sè la pruova della sua canonicità;
non dà assoluta risoluzione di un'infinità di quistioni supreme, quali il rito o il modo
della remissione de' peccati dopo il battesimo, lo stato delle anime nell'altra vita e dopo
la risurrezione; eppure come si darebbe un reale sviluppo nel cristianesimo, se si togliesse
la disciplina della penitenza?
</p>

<p>
Una seria riflessione conduce a credere che le profezie antiche e le rivelazioni nuove
e tutta la storia sacra presuppongono un graduale svolgimento della dottrina cristiana; e
così doveva essere, giacchè, se l'uomo precipita ne' suoi atti, Iddio che è eterno manifesta
lentamente i suoi disegni. È pertanto necessaria nel cristianesimo un'autorità che determini
e ajuti questo svolgimento e pesi la diversa importanza di ciascun punto dogmatico;
è viepiù necessaria, perchè il cristianesimo si presentò al mondo non come un'istituzione,
ma come un'idea. Quest'autorità è la Chiesa.
</p>

<p>
Si dirà che dell'infallibilità di questa non si ha certezza assoluta: ma degli apostoli
e della Scrittura abbiam forse altro che una certezza morale? Se il cristianesimo, come
fatto dogmatico e sociale deve empire i secoli, bisogna possieda un'autorità infallibile;
altrimenti saremmo esposti a perdere l'unità di dottrina conservando l'unità di forma,
o viceversa dovremmo scegliere tra un agglomeramento d'opinioni e uno sbricciolamento
di partiti, tra l'indifferenza dei più e il fanatismo d'alcuni. Qualunque controversista
o storico per trattare la gran quistione del cristianesimo bisogna adotti una ipotesi, e
la più semplice, naturale, soddisfacente è quella d'un'autorità infallibile, anzichè quelle
del caso, dell'anticristo, dell'evoluzione, della filosofia orientale, di non so quali altre.
</p>

<p>
Se la rivelazione dovette svilupparsi, e a tal fine le era necessaria un'autorità infallibile,
giusti sono e legittimi gli svolgimenti odierni, sono manifestazioni dell'ordine divino,
come appare dalla loro continuità e dall'armonico loro ampliarsi. Se sorgessero sant'Atanasio
o sant'Ambrogio, ritroverebbero la loro comunione, la loro dottrina nel cattolicesimo,
che sviluppò il cristianesimo sotto l'autorità del papa e de' Concilj nelle sue
forme e nelle sue istituzioni, man mano che la corruzione dei tempi e gli attacchi degli
eretici faceano sentirne il bisogno.
</p>

<p>
Ciò valga di giudizio intorno al libro della principessa Cristina di Belgiojoso <i>Formazione
del dogma cattolico</i>. Pio IX scriveva ai vescovi dell'impero austriaco il 17 marzo
1856: «È falso che non v'abbia progresso di religione nella Chiesa di Cristo. Progresso
v'è, e grandissimo: ma è il vero progresso della fede, non il cambiamento: bisogna
che l'intelletto, la scienza, la saviezza di tutti, come di ciascuno in particolare,
delle età, dei secoli, di tutte le Chiese, come degli individui, cresca e faccia grandissimi
progressi, affinchè più chiaramente si comprenda ciò che prima credevasi oscuramente;
affinchè la posterità abbia il vantaggio d'intendere ciò che l'antichità venerava
senza intenderlo; affinchè le pietre preziose del dogma divino siano lavorate, adattate
esattamente, artisticamente ornate, e arricchiscansi di grazia, di splendore, di bellezza,
nel medesimo senso, nella sostanza medesima; di modo che, servendosi di parole nuove,
non però si dicano cose nuove».
</p>

<p>
<a id="note636" href="#tag636">636.</a> <i>Hæc locutus sum vobis apud vos manens. Paraclitus autem, quem mittet Pater
in nomine meo, ille vos docebit omnia quæcumque dixero vobis... Ego rogabo Patrem,
et alium Paracletum dabit vobis, ut maneat vobiscum in æternum, Spiritum veritatis,
quem mundus non potest accipere... vos autem cognoscetis eum, quia apud vos manebit,
et in vobis erit... Docebit vos omnem veritatem... Testimonium perhibebit de
me. Non enim loquetur a semetipso, sed quæcumque audiet loquetur... Ille me glorificabit,
quia de meo accipiet, et annuntiabit vobis. Omnia quæcumque habet Pater, mea
sunt: propterea dixi: quia de meo accipiet et annuntiabit vobis.</i> San Giovanni <span class="scp">XIV</span> e <span class="scp">XVI</span>.
</p>

<p>
<a id="note637" href="#tag637">637.</a> <i>Mentes nostras, quæsumus Domine, Paraclitus qui a te procedit illuminet, et
inducat in omnem, sicut tuus promisit Filius, veritatem.</i> Orazione nella feria 4 dell'ottava
di Pentecoste.
</p>

<p>
<a id="note638" href="#tag638">638.</a> In questo momento l'instancabile vescovo di Mondovì, G. T. Ghilardi, pubblica
<i>L'episcopato e la rivoluzione in Italia, ossia Atti collettivi dei vescovi italiani in difesa
dei diritti della Chiesa intaccati dal cesarismo</i>.
</p>

<p>
<a id="note639" href="#tag639">639.</a> Fra gli esegeti levò qualche rumore per le originali interpretazioni l'abate Michelangelo
Lanci, i cui <i>Paralipomeni alla illustrazione della Sacra Scrittura per
monumenti fenico-assiri ed egiziani</i> (Parigi 1846) vennero proibiti. Erano un seguito
alla <i>Sacra Scrittura illustrata coi monumenti fenico-assiri ed egiziani</i>, che, a dir
suo, fu compra e soffocata dal governo papale. Si difonde principalmente sul libro di
Giobbe, e tratta dell'origine della parola e della scrittura. Sul libro di Giobbe pubblicò
un saggio l'abate Maglia, cappellano all'ospedale di Ginevra. Il papa gli facea scrivere:
Cristo disse, <i>scrutate le scritture</i>, e il papa vede con gioja che voi fate uno studio
serio e continuo di questo libro. Egli pensa che studiar le profezie, ricercar il secreto
de' proverbj, e compiacersi nel senso misterioso delle parabole è occupazione da ecclesiastico.
Non gli fa meraviglia che negli oracoli sacri voi notiate cose nuove, o non
abbastanza rischiarate, perocchè contengono una tale profondità di sentenze, una tale
sublimità d'insegnamento, una tale multiplicità di misteri, che si può trarne ricchezze
sempre nuove, come da una miniera inesauribile.
</p>

<p>
<a id="note640" href="#tag640">640.</a> È noto che il Condillac fu dal duca di Parma chiamato a educare il principe Ferdinando.
Barruel scrive fosse mandato apposta dagli Enciclopedisti per qui innestare le
loro idee. Voltaire diceva: «Se il duca non è convertito dall'abate Condillac, nessuno
vi riesce». Il <i>Corso di studj</i> da lui pubblicato, oltre insinuare una filosofia affatto sensista,
mostravasi sempre ostile al potere ecclesiastico, massime nella storia; e il vescovo
di Parma non volle mai dargli l'approvazione.
</p>

<p>
<a id="note641" href="#tag641">641.</a> Decreto 10 agosto 1834. E vedi nota 8 del nostro discorso XXXI. Il Gioberti
(<i>Della riforma cattolica</i>) disapprova la congregazione dell'Indice come di nessun effetto:
e vorrebbe sostituirgliene una di opposizione alle false dottrine; una specie
di congregazione polemica. Eccola.
</p>

<p>
<a id="note642" href="#tag642">642.</a> Ventura, Liberatore, De Giovanni, Pestalozza, Mancino, Mazzini, D'Acquisto,
Melillo, Toscano, Romano, Sciolla, Corte, Buscarini, Milone, Maugeri, Fornari, Prisco,
Salvoni....
</p>

<p>
<a id="note643" href="#tag643">643.</a> A chi lo rimproverava d'avere, nelle <i>Speranze d'Italia</i>, blandito al papa, perchè
era allora venuto di moda, rispondeva che «un Manzoni, un Pellico, un Rosmini, un
Cantù, un Gioberti, gli scritti de' quali palesano almeno un lungo e <i>indigeno</i> studio delle
cose patrie, han fatta italiana la moda nostra da un vent'anni, cioè prima che fosse straniera».
Nota al capo IV.
</p>

<p>
<a id="note644" href="#tag644">644.</a> Allocuzione 20 aprile 1849. Se non ci fosse stata la libertà, il Governo avrebbe
potuto proibire le tante scritture che ora propugnano il principato pontifizio.
</p>

<p>
<a id="note645" href="#tag645">645.</a> Breve 12 febbrajo 1866.
</p>

<p>
<a id="note646" href="#tag646">646.</a> <i>Christi Ecclesia, sedula depositorum apud se dogmatum custos et vindex, nihil
in his unquam permutat, nihil minuit, nihil addit; sed omni industria vetera fideliter
sapienterque tractando, si qua antiquitus informata sunt et Patrum fides sevit, ita
limare, expolire studet, ut prisca illa cœlestis doctrinæ dogmata accipiant evidentiam,
lucem, distinctionem, sed retineant plenitudinem, integritatem, proprietatem, ac in
suo tantam genere crescant, in eodem scilicet dogmate, eodem sensu, eademque sententia.</i>
</p>

<p>
E quanto alla condanna di eresie che sembra nuova, San Tommaso riflette: <i>Multa
nunc reputantur hæretica, quæ prius non reputabantur, propter hoc quod nunc est
magis manifestum quod ex eis sequatur.</i> Summa, pars I, quæs. 33, art. 4.
</p>

<p>
<a id="note647" href="#tag647">647.</a> <i>San Luca</i>, VIII, 10.
</p>

<p>
<a id="note648" href="#tag648">648.</a> Dopo varie commissioni, una specialissima fu deputata per estendere la bolla: e
ne formavano parte i prelati Pacifico, Cannella, Barnabò, e i gesuiti Perrone e Passaglia.
</p>

<p>
Giacchè abbiamo recato le pasquinate, rechiamo pure un anagramma, che certo è
uno de' più meravigliosi.
</p>

<p class="center">
                <span class="smcap">Ave Maria gratia plena Dominus tecum</span>
</p>

<p>
si converte perfettamente in
</p>

<p class="center">
                <span class="smcap">Inventa sum deipara ergo immaculata.</span>
</p>

<p>
È pur bello quest'altro:
</p>

<p class="center">
                    <span class="smcap">Sixtus quintus de Monte alto</span>
</p>

<p>
in
</p>

<p class="center">
                   <span class="smcap">Mons tutus in quo stat lex Dei.</span>
</p>

<p>
<a id="note649" href="#tag649">649.</a> Nella diocesi di Pavia alcuni preti protestarono contro la dichiarazione di quel
dogma. Francesco Lavarino di Vercelli dopo quella dichiarazione pubblicò <i>La mia opinione
intorno alla teandria di Maria Vergine e della Chiesa cattolica</i>, 1856. Col metodo
di Kant vuol provare che l'opera della redenzione è comune a tutta la Trinità,
ma personale al Verbo ch'è il solo redentore. Maria e la Chiesa fanno parte integrante
dell'opera della redenzione; quella come casa immacolata che contiene il Redentore
per generazione e per anticipazione de' suoi meriti infiniti; questa come casa immacolata
che racchiude il Salvatore per rappresentazione e per partecipazione conseguente
de' suoi meriti: onde sono teandriche non per sè, ma pei meriti infiniti del Redentore:
e Maria, Cristo, Chiesa formano una trinità nell'unità.
</p>

<p>
<a id="note650" href="#tag650">650.</a> Sarà un caso, ma qualunque volta a chi esecrava il sillabo io domandai se
l'avesse letto, mi fu confessato di no. Alla tornata del parlamento dell'11 luglio 1867 il
deputato Mancini, enunziate varie proposizioni del sillabo, proruppe: «Io domando se
parole più dissennate di queste siansi mai scritte da penna umana». <i>Atti</i>, pag. 1298.
</p>

<p>
<a id="note651" href="#tag651">651.</a> Sull'enciclica possiamo notare l'opera del vescovo Dupanloup, le <i>Conférences sur
les droits de l'Église, de l'État, de la famille, et de l'individu</i> dell'abate Roques: dell'abate
Maupied <i>l'Église et les lois éternelles des sociétés humaines</i>; dell'abate Peltier la
<i>Doctrine de l'encyclique 8 décembre, conforme à l'enseignement de l'Église</i>; del Matignon
<i>La liberté de l'ésprit humain dans la foi catholique</i> ecc. In Italia ne scrissero
moltissimi.
</p>

<p>
<a id="note652" href="#tag652">652.</a> <i>San Paolo agli Efesi</i> IV, 13.
</p>

<p>
<a id="note653" href="#tag653">653.</a> Oltre il vescovo d'Orleans, vedansi i gesuiti Cahour e Daniel <i>Des études classiques</i>,
e la lettera del cardinale Patrizi al vescovo di Quebec.
</p>

<p>
<a id="note654" href="#tag654">654.</a> <i>Non ratiocinatio talia vera facit, sed invenit. Antequam inveniatur veritas, in
se manet, et cum invenitur nos innovat.</i> De vera religione C. 72.
</p>

<p>
<a id="note655" href="#tag655">655.</a> Di questa norma si vale principalmente, per ispiegare l'enciclica e il sillabo, il
vescovo Ketteler nel capo XII della recente sua opera <i>Deutschland nach dem Kriege
von 1866</i>.
</p>

<p>
<a id="note656" href="#tag656">656.</a> San Tommaso riprova i governi assoluti perchè <i>in servilem degenerant animum,
et pusillanimes fiunt ad omne virile opus et strenuum</i>. De regimine principis, L. I, 3.
</p>

<p>
Voltaire nel 1768 al conte Schwaloff ambasciatore di Russia diceva; «Non c'è
che la vostra illustre sovrana che abbia ragione: essa paga i preti: essa apre o chiude
loro la bocca: essi stanno a' suoi ordini e tutto è tranquillo».
</p>

<p>
Pio VI, nelle lettere apostoliche del 10 marzo e 13 aprile 1791, diceva: «Noi riconosciamo
appieno, anzi vogliamo che le leggi del governo politico spettanti alla potestà
civile restino affatto distinte dalle leggi della Chiesa. Ma quando affermiamo che
bisogna obbedire alle prime, vogliam pure che quelle appartenenti alla nostra autorità
non siano violate dal potere laico. La maggior parte de' vescovi previdero questo nostro
sentimento a tal riguardo, dichiarandosi disposti a prestare il giuramento civico per
tutto ciò che spetta alla giurisdizione secolare. Ma si proclama una libertà senza limiti,
e non si lascia neppure al cittadino francese la libertà di coscienza».
</p>

<p>
Qual dei due è più liberale?
</p>

<p>
<a id="note657" href="#tag657">657.</a> Quando nel 1863 l'imperatore de' Francesi, sgomentato dall'orrido scompiglio
sociale, «donde doveri senza regole, diritti senza titolo, pretensioni senza freno»,
proponeva un congresso europeo, il pontefice gli suggeriva esser duopo che «i principj
della giustizia siano ripristinati; rivendicati i diritti lesi; stabilita, principalmente nei
paesi cattolici, la preminenza reale della religione cattolica».
</p>

<p>
<a id="note658" href="#tag658">658.</a> San Francesco Saverio avea gettato i primi semi del cristianesimo nel Giappone,
il 1549; e prosperarono così, che nel 1587 già contavansi seicentomila battezzati, e
Roma prevedeva non lontano il momento, che colla croce la civiltà nostra si costituirebbe
nell'estremo Oriente. Quand'ecco un usurpatore scompiglia il paese; come
avviene in Europa, le prime ire si avventano contro i cultori di Cristo: e il 5 febbrajo
1597, ventisei persone cadeano, primizie del cristianesimo di colà.
</p>

<p>
<a id="note659" href="#tag659">659.</a> Il ministro Sella diceva in parlamento che «l'Italia intende convincer l'Europa
che essa sa dare l'ospitalità al capo della Cristianità».
</p>

<p>
<a id="note660" href="#tag660">660.</a> Già nel Discorso XX abbiamo addotto l'opinione di Cardwright. Napoleone Roussel
a Parigi 1854 pubblicò in due volumi <i>Les nations catholiques et les nations protestantes,
comparées sous le triple rapport du bienêtre, des lumières et de la moralitè</i>; tutto
in esaltazione delle genti protestanti per raffaccio alle cattoliche, e specialmente dell'America
del nord a quella del sud, della Scozia all'Irlanda, de' Cantoni svizzeri protestanti
agli altri, della Prussia all'Austria. Egli si vale di cifre e d'autorità, e ogni lettore
sagace comprende come con queste possa provarsi qualunque assunto. Dell'Italia parla
nel vol. <span class="scp">II</span>, e si propone di non discorrerne prima del secolo <span class="scp">XVI</span>, perchè prima d'allora
l'Italia non era affatto papale, nè i papi s'erano alleati ai re per gelosia de' popoli: argomento
precisamente opposto a tutto quello che adducevano i novatori del <span class="scp">XVI</span> secolo.
Aggiunge che il ridestarsi delle lettere e delle arti è dovuto ai profughi di Costantinopoli
(nel paese dove già aveano fiorito Dante, Petrarca, Boccaccio, Giotto, Giovanni da Pisa!)
sicchè il rinascimento fu pagano non cattolico, e la prova n'è che i papi lo soffocarono,
e che proibirono di studiare il greco e l'ebraico!
</p>

<p>
A dipingere poi l'Italia di questi tre secoli, infila le declamazioni di Enrico Martin,
del Sismondi, del Quinet, di lady Morgan, di Lamennais, di Didier, di Briffault, di Cambry,
di Maltebrun, di giornalisti, di tutti quelli mai che compiansero l'ignoranza, la
grossolanità nostra, la sudiceria di Bergamo e di Venezia, la corruttela di Firenze, la
ciarlataneria di Napoli, l'accattonaggio universale, e «l'abjetta povertà di quella Roma
dove s'inghiottirono le ricchezze di tutta Europa». Ognun vede come sarebbe facile opporvi
altrettanti passi laudativi: ma l'autore, che nulla vi mette del suo, conchiude:
«Vorreste voi abitare la Calabria? terreste per moglie una napoletana? vi venne mai in
capo d'esercitar il vostro commercio a Venezia, la vostra penna a Roma? Confidereste il
ben vostro, il vostro onore a questi frati mendicanti; a questi gesuiti, ai cardinali che
siedono a' teatri fra donne galanti? (<i>sic</i>)... Al papato, al solo papato devesi l'onta dello
stato attuale d'Italia: ella è così, perchè il cattolicismo non può far di meglio».
</p>

<p>
Si noti che l'autore scrive in Francia, paese cattolico: ma a libri siffatti non bisogna
confutazione: basta a combatterli il più vulgare buon senso.
</p>

<p>
<a id="note661" href="#tag661">661.</a> «Tutto quello che nello Stato si toglie alla sovranità di Dio, si aggiunge in fatto
alla sovranità del carnefice». Chi lo dice? Louis Blanc.
</p>

<p>
<a id="note662" href="#tag662">662.</a> <i>Matteo</i> XXII, 10.
</p>

<p>
<a id="note663" href="#tag663">663.</a> <i>Inferno</i> XXIII.
</p>

<p>
<a id="note664" href="#tag664">664.</a> <i>Jesus conversus increpavit illos dicens: Nescitis cujus spiritus estis</i>. Luca IX, 45.
</p>

<p>
<a id="note665" href="#tag665">665.</a> <i>Dei sumus adjutores</i>. I Corint. III.
</p>

<p>
<a id="note666" href="#tag666">666.</a> <i>Non solum ille proditor est veritatis qui transgrediens veritatem palam pro veritate
mendacium loquitur, sed etiam qui non libere veritatem pronuntiat</i>. Decretum
Gratiani, 2 <i>pars</i>.
</p>

<p>
<a id="note667" href="#tag667">667.</a> Che Roma sia necessaria sede del pontefice tolse a dimostrare il padre Giuseppe
Burroni, <i>De romanitate primatus apostolici, seu de nexu indissolubili quo primatus
sedi romanæ adhæret</i>. Torino 1867.
</p>
</div>

<div class="tnote">
<p class="tntitle">
Nota del Trascrittore
</p>

<p>
Ortografia e punteggiatura originali sono state mantenute, correggendo senza annotazione
minimi errori tipografici. Le correzioni elencate a pag. 722 (Aggiunte
e correzioni — Volume III) e 754 (Errata-corrige generale — Vol. III)
sono state riportate nel testo.
</p>

<p>
Le note, nell'originale raccolte a fine capitolo, sono state spostate al
termine del libro, e i relativi numeri di pagina sono stati eliminati.
</p>

<p class="covernote">
Copertina creata dal trascrittore e posta nel pubblico dominio.
</p>
</div>

</body>
</html>
